© Editions Achab, Tizi Ouzou, 2015

editionsachab@yahoo.fr

# Ungal-agi d ungal amezwaru n Nabile Farès (1940-2016)

yeffeγ-d s tefransist deg useggas 1970 di Fransa, γer teẓrigin n Seuil, yeffeγ-d daγen s tefransist di tmurt n Lezzayer, deg useggas 2009, γer teẓrigin Achab.

D tikelt tamezwarut i d-yeffeγ wedlis n Nabile Farès di tmurt n Lezzayer !

D Ramdane Achab i t-id-yerran γer teqbaylit, yessufeγ-it-id deg useggas 2015.

Ass-agi nsers-it-id dagi, i wid akked tid ibγan a t-γren s teqbaylit.

Ilugan n tira yellan deg-s d ilugan d-ikkan si Inalco n Lpari.

Yelli webrid i win ibγan a d-iddem tukkist seg wungal-agi, i uselmed neγ i wayen nniḍen, maca a w’ufan tukkist ad tili akken tella deg wungal, ur yettbeddil ara deg-s ula d acemma, d ilugan n tira, d amawal neγ d taseddast (syntaxe).
2
# Ilemẓi n tmurt Iqbayliyen

# 3
# Du même auteur :

- Yahia, Pas de Chance, Le Seuil, 1970. Réédité sous le titre Yahia, Pas de Chance, un jeune homme de Kabylie, Editions Achab, 2009.
- Le Chant d’Akli, P.-J. Oswald, 1971 ; L’Harmattan, 1981.
- Un passager de l’Occident, Le Seuil, 1971.
- Le Champ des oliviers, Le Seuil, 1972.
- Mémoires de l’absent, Le Seuil, 1974.
- L’Exil et le désarroi, François Maspéro, 1976.
- Chants d’histoires et de vie pour des roses des sables, L’Harmattan, 1978.
- La Mort de Salah Bey ou la vie obscure d’un Maghrébin, L’Harmattan, 1980.
- L’Etat perdu, Actes Sud, 1982.
- L’Exil au féminin : poème d’Orient et d’Occident, L’Harmattan, 1986.
- L’Ogresse dans la littérature orale berbère, Karthala, 1994.
- Le Miroir de Cordoue, L’Harmattan, 1994.
- Le Voyage des exils, dessins de Kamel Yahiaoui, La Salamandre, 1996.
- Les Exilées, histoires, dessins de Kamel Khélif, Amok, 2001.
- La Petite Arabe qui aimait la chaise de Van Gogh, dessins de Kamel Khélif, Amok, 2002.
- Il était une fois, l’Algérie, Editions Achab, Tizi-Ouzou, 2010.

# Textes pour le théâtre :

- Dialogues d’immigrés en France.
- Histoire de Malika et de quelques autres.
- La Nuit de Benjamin.
- Textes écrits contre un pays défunt.
- Corps tombés de guerres obscures.
- La Vie d’Héphaïstos.
- Complainte des enfants du XXIème siècle.
# Nabile Farès

# Ilemẓi n tmurt Iqbayliyen

# Yahia, Pas de Chance, un jeune homme de Kabylie

# yerra-t-id Ramdane Achab γer teqbaylit

# Editions Achab

# 5
© Editions Achab, Tizi-Ouzou (Algérie), 2015.

ISBN : 978-9947-972-36-6

Dépôt légal : 5430-2014

editionsachab@yahoo.fr

Infographie : Khaled Zirem

Photo de couverture : Publiée avec l’aimable autorisation de son auteur : Ernest Jouzel.
# Agbur

|Lpari-Aqbu|15|
|---|---|
|Lezzayer-Lpari|67|
|Lpari-Versailles|91|
|Versailles-Lpari|117|
|Lpari-Aqbu|143|

7
8
# Contes et légendes merveilleux de la Grande Kabylie.
10
Taxxamt meẓẓiyet aṭas, yerna semmḍet mačči d kra, seg wakken seddaw ssqef i d-tezga. Tawwurt unekcum iqubel-itt-id yiwen ubalku yeqbebbin¹, yettak yiwen n lewhi d ameqqran s agmam² n Montparnasse (d agmam deg llant kra n tγerγar³, aṭas n tkuzinin d teḍwiqin deg uqermud), lewhi nniḍen s amalu, γer tɛanqiqt-nni taγezfant n la Tour Eiffel seg d-tettfeǧǧiǧ tafat. Yeḥya isers tiγemmar-is γef ṭṭabla, la yettaɛraḍ ad yexdem ur yufi. Ṭṭabla-ines tengedwa, teččur d idlisen yellin, teččur daγen d ijeṛnanen, ttwerwin mbabben wa γef wa. Ccγel-nni i s-d-fkan a t-ixdem yunef-as, d tiririt si tut-layt γer tayeḍ, yelha-d d usxerbubec s ustilu γef lkaγeḍ, γef yiwet n tewriqt yeflan di sin imukan. Sya γer da, mi ifukk asxerbubec ad isers astilu, isers daγen tiγemmar-is γef ṭṭabla, yanef-asent imiren i wallen-is ad nadint taxxamt. Usu-ines yettwaxbeḍ, yeḥṣel ger tewwurt n texzant d wadda n yiwen n lḥiḍ iṛuḥen bellegdis d asa-wen. Taduli-ines, timleḥfin-is ttnemḍarent di lqaɛa-nni n wesγar γef ttwarekḍent lbuntat n ddexxan. Tnayen u ɛacrin iseggasen di lɛamer-is. Yeḥya laṣel-is d yiwet n taddart n tmurt Iqbayliyen iwumi qqaren Aqbu (di lweqt-nni, deg waggur n furar 1960, taddart agi zgant

1. Qbebbi : bomber (Dallet, 643).
2. Agmam : quartier (Amawal).
3. Tiγerγert, tiγerγar (ici dans le sens de) : terrasse. Voir notamment (Delheure, mozabite, 153).
deg-s mennaw¹ n tkebbaniyin n les parachutistes). As-mi yesɛa sbaɛṭac iseggasen, yunef-as i tmurt ikemmel leqraya-ines di llisi Hoche, di temdint n Versailles. Di temdint agi, tagrest tamezwarut yeγli-d fell-as usemmiḍ γef ur yebni; ma d aseggas wis sin, d asemmiḍ-nni dγa i s-yeččuren ul-is yesfeṛḥ-it alarmi d ayen kan. Sya γer da, tikelt neγ snat i waggur (mi yeẓra iman-is yettwaṭṭef di llisi ur iteffeγ ara ass n lḥed), yet-tawi-tt-id beṛṛa deg wussan nniḍen n ssmana, yeddukul netta d inalmaden izedγen Versailles, m’ara ffγen γef ṛebɛa n tmeddit ad ṛuḥen s ixxamen nnsen. Ad iṣubb imiren tazrugt-nni tameqqrant yettawin γer Lbeṛǧ, ad izger tiseγlit-nni n wuzzal taberkant izewwqen s ddheb deg yexfiwen-is, ad isellem γef Roi-Soleil, Geld-Iṭij i n-yettaf yeqqim γef uɛawdiw-ines azegzaw, ad iserreḥ i taγect-is s isuγan, seddaw snat n tqerbas² timeqqranin d-izgan γer tewwurt n webḥir³, ad ismuzget imiren i ṣṣut n taγect-is la yettanṭaw γef teblaḍin d yeẓra, ad yeẓmeḍ iman-is zdaxel ubalṭun-is, ad iṣubb tirkabin-nni n rrxam yessufuγen s amdun ameqqran, ger tceṭṭiḍin-nni tfesser tagut d usemmiḍ igezzmen am lemqes. Mi yewweḍ γer din, s aman-nni γef ters tissi n wegris rqiqen amzun d iceqfan n zzǧaǧ, a d-yessufeγ timeḥremt si lǧib n deffir userwal-nni ines n leqṭen, ad isers iman-is yeqqim akken, ambiwel ulac, alamma iwala ṭṭjur d ddunit merra, agemmaḍ-in, bbeṛbcent a s-tiniḍ yers fell-asent yiγed amzun d tugniwin⁴ ijeṛnanen.

1 Mennaw : plusieurs.

2 Taqerbust, tiqerbas : voûte (Delheure, mozabite, 96).

3 Abḥir : parc (augmentatif de : tibḥirt : jardin).

4 Tugna, tugniwin : image (Amawal).
Mi d-yebda wagu la d-yettarew timeqqa n waman γef ubalṭun-is, d abrid ad yeqqel γer llisi ; ass deg ur as-faqen ara yeffeγ, ulac isem-is di tezmamt n tibawt¹, din din ad yerr γer ṭṭabla-nni ines ad iγer, tama n weḥbib-is Jean-Paul Blais. Tlata iseggasen i yezrin akkagi : tanezduγt d wučči di llisi, ameddakel-is Jean-Paul, tay-ri n Claudine.

¹Tazmamt n tibawt : cahier d’absence, cahier d’étude.
14
         Lpari - Aqbu
15
16
… akken iγab yiṭij, tadamcact-nni d-yesseg°ra
γer deffir tecrured cwiṭ cwiṭ γef lǧir-nni ijeggren
leḥyuḍ, tecrured di taddart γef iberdan n wa-
kal…
                  17
18
Yeḥya yesɛadda ifassen-is deffir temgerṭ-is, yesnej-bad iman-is alarmi t-iqreḥ wammas-is, yekker imiren seg ukersi-nni  γef yeqqim,  yessader  iman-is  tama umeṭreḥ, yejmaɛ-d lbuntat-nni yettmenṭaren di lqaɛa iḍegger-itent γer tqecwalt iḍumman, tama n tewwurt unekcum. Yuγal iger tlata isurifen γer zdat, yaf-d iman-is zdat tferṣadit-nni iɛallqen azal n tmanyin santimitr γef usariǧ n tarda, yessuli-tt, yeddem-d lkas si tṛeffit, yelli tibernint tayeffust, yunef-asen i waman ad azzlen, issenqed lkas-nni ma zeddig neγ ala, yacaṛ-it d aman alarmi d iri. Aman d isemmaḍen, lbenna nnsen d lben-na n laspirin. Yeswa kan azgen n lkas. Ukessar, ddaw usariǧ n tarda, snat n tyugiwin n ttqacir la ttextuxent di tbasant, ger tkeffa n ṣṣabun-nni iceṭṭiḍen umi qqaren Crio. Yeḥya yekker ad yezger akkin γer tama nniḍen n tferṣadit, yefka taqeddamt s uḍar-is i tbasant, rgagin deg-s waman bruqlen, ṛuḥen uγalen amzun d lmujat di lebḥeṛ, dγa yeqqel-d ad yeqqim γef ukersi, zdat ṭṭabla-nni anda yella ixeddem.
# Ɛammi Sadeq

# Xalti Alula

# Taluzett.

… akken iγab yiṭij, tadamcact-nni d-yesseg°ra γer def-fir tecrured cwiṭ cwiṭ γef lǧir-nni ijeggren leḥyuḍ, te-crured di taddart γef iberdan n wakal… Iḍelli-nni, tama n lagaṛ n Tizi-Wezzu, ṭṭerḍqen sin ifaguten-nni ineggu-ra n tmacint, d ifaguten n sselɛa yedda-d yid-sen lɛasker. Lagaṛ di lweqt-nni, d nettat i igan talast : laman agemmaḍ-a di tama n temdint, tawaγit agemmaḍ-in di tama nniḍen, γer wid izedγen d lebda akkin, ger iḥedren d isennanen ukeṛmus, tayerza n lḥif d llun-nni aberzegzaw n tferkiwin uzemmur. Di tmacint, imsukal1 akken ma llan tezdeγ-iten tugdi. Tugdi-nni, Yeḥya yes-sen-itt ula d netta, ulamma mazal ur tt-yessin ara akken ilaq iwakken a t-tḥeṛṛem seg wayen ttwalint wallen-is. Aḍu la d-yettsuḍu yesmuncuf γer ṭṭaq useqqamu2, ma d tawwurt ufagu-nni deg yella la tḥebbek d aḥbak. Γer beṛṛa n tmacint, allen-is ṭṭafaṛent izirig-nni n tγaltin d idurar, yulin kk°ernennin deg igenni d-yezzin sennig-sen am tqubbett. Abrid abrid, tili n tmacint tekkat γef idisan n tγaltin d idurar, tessensar iman-is fell-asen m’ara tt-id-qablen s lqedd nnsen d-ittaddeden am uga-dir ; tili-nni n tmacint tcuba tili n burebbu, tikwal a s-

1 Amsikel, imsukal : voyageur (Amawal).

2 Aseqqamu : désigne ici le compartiment de train.
tiniḍ yeffeγ-itt laɛqel, tettazzal tettneggiz tettanṭaw γef yeblaḍen, tikwal tettban-d amzun akken tennecṛaḥ m’ara d-taf Yeḥya yeqqim iɛannec γef uzagur-is, mkul m’ara d-teffeγ tmacint seg uderbuz. Mi iṛuḥ wedrar n Ǧeṛǧeṛ dayen iɛadda, d tiferkiwin uzemmur ta γer ta i ttwalint wallen n Yeḥya, d tiγezza d tluta¹ n Wasif Ɛabbas d unezgum i tent-izedγen m’ara sellent i lewǧuh, akkin i uzaγar, d lewǧuh-nni n temgeḥlin icu-ban tusut, neγ d aseqseq-nni n tmerṣaṣin². Ṭṭjur tebda tkeččem-itent tergagayt. Azγal la ijebbed iman-is seg wakal irewwel, yettak°er aḍar γer deffir, am wakken trewwel γer deffir ula d nettat tili-nni taberγezfant n tmacint di tama n wadda n webrid. Iṭij netta la yesmizwiγ d lawan ad iṛuḥ, d lawan ad as-yessu i wakal usu-nni ameqqran ara yessemlilen yesxelḍen tirga, d lqerḥ neγ d lfeṛḥ, d lqerḥ n tugdi neγ d lfeṛḥ d-itekken si tiẓeṭ n tudert. Di tmurt Iqbayliyen, ussan unebdu merra d ussan n wezγal. Tamacint la tetteddu s lqis, simmal tettaẓ d aγurar i tt-id-yettmagaren, d aγurar-nni idurar, win n tirsal³ n tilifun yettwagezmen, win n tug-di-nni yeknunnḍen γef wudmawen d ibeṛnyas n yem-sukal, d tugdi yekkaten iḥebbken di taswin am tefḍist, am wakken kkatent ḥebbkent teryacin n tmacint γef webrid n wuzzal. Yeḥya yekna si ṭṭaq useqqamu γer beṛṛa, si taddart n Tezmalt alarmi d lagaṛ n Weqbu anda ara yers.

1 Talat, tiluta : vallée. Le mot ne figure pas dans le dictionnaire Dallet. Il est attesté dans un proverbe (Tettak tiγilt i talat) et dans la poésie ancienne.

2 Tamerṣaṣt, timerṣaṣin : mitraillette.

3 Tarselt, tirsal : poteau (Delheure, mozabite, 175). Ne pas confondre avec l’homonyme kabyle qui désigne le laurier-sauce (Dallet, 734).
lagaṛ ad as-d-iṭṭef amkan, yextaṛ-as anda ara yeqqim iwakken ad yettwali tafat d ddunit merra d wi tt-yuman¹, alamma yewweḍ γer Tezmalt ; tafat d ddunit merra m’ara ttbeddilent udem rennunt, abrid abrid n tmacint, d abrid n wuzzal ara sent-yellin tawwurt i wallen-is, ad llint ad walint talalit-nni, tudert-nni d-yettifriren seg yedγaγen. Ad walint daγen wallen-is timelsit-nni² taberqact yettḥazamen akal di ccbaḥa, d timelsit yettefrurin d afruri, tettefruri tettemḥejwaṛ a s-tiniḍ d ccna i la tcennu, amzun d imγan uǧiḥbuḍ i la yettnecṛaḥen, ttaken ijeǧǧigen nnsen izeggaγen d nnṣib n timmuhbelt i tyedrin-nni tiẓayanin ibedden deg yi-gran n yirden. Di ṛebɛa wussan agi ara yeqqim deg Weqbu (d ussan ara yesɛaddi γer ɛammi-s, sakkin ad yeqqel γer Lezzayer uqbel ad iṛuḥ γer Fransa, γer tem-dint n Lpari anda ara ikemmel leqraya am wakken bγan imawlan-is), di ṛebɛa wussan agi, ad yemsuγal netta d yemdukal-is n zik, zik asmi yettṛuḥu a d-iṭṭef imerga ddaw tzemrin alamma telḥa tmeddit, mebla ma yesteq-sa neγ inuda fell-as yiwen. Ad yili daγen, di lebraz³ n ssuq, wemγar-nni n lqern n leqrun yesseknafen tikana-fin⁴ d iseggasen aya, s aneγluy n yiṭij si setta n tmeddit d asawen, iγimi-ines γef yiwen ukersi yettnefḍasen, times n yirrig zdat-s, lefḥem ad yettṣaɛṣaɛ, netta ad

1 Expression signifiant « et tous les environs ». Voir le verbe ami / amu (Dallet, 479).

2 Timelsit : vêtement, habit (tacelḥit, Bounfour, Boumalk).

3 Lebraz : espace libre, terrain découvert (Dallet, 52). Utilisé ici avec le sens de place.

4 Takanaft, tikanafin : brochette. Ou bien : azennan, izennanen (tacelḥit).
yesseknaf yessibnin yessimim¹, win d-ifka webrid mṛeḥba, wa d učči wa d rriḥa, alarmi t-sebγen medden d tirni s yisem n Aɛli Maduc, Agellid n tkanafin, ṛebbi deg igenni netta di lqaɛa ! Di tillas-nni d-yettlalen, Yeḥya ur yaɛqil ula d yiwen di setta yergazen-nni ites-sen ddexxan, tasfiwt² n trisiti la treqq akka acemma sennig-sen γef lḥiḍ, deg waddud³ n lagaṛ n Weqbu.

Yeḥya, d ɛammi-s Sadeq i t-id-iɛeqlen, yewwi-t s aṭaksi n taddart; zdaxel-is, Yeḥya yufa-n rekben tlata yergazen d-iṣubben am netta di lagaṛ n Weqbu. Mi yeqlaɛ uṭaksi (d ṭumubil Prairie-Renault taqdimt), ir-gazen-nni ssikkiden γer beṛṛa, akkin i zzǧaǧ, ttwalin tiftilin-nni d-yesbedd lɛasker, sya u sya, abrid abrid azal n sin kilumitr, deg webrid-nni yettalin γer taddart, d tiftilin inebcen yeflan tillas n tmeddit, flant daγen aγiwan⁴ nnsen amzun d tifla uγerbal.

Ṭumubil Prairie-Renault tṛuḥ lebraz lebraz n ssuq, ma d Aɛli Maduc ulac-it, ur d-iban ara di tafat-nni n tesfawin uṭaksi, neγ ahat d adrag i yella yedreg deffir uqiḍun yerṣan di tlemmast usirkus-nni⁵ kaki n lɛasker. Kra n ṭumubilat Jeeps beddent zzint-as-d sya u sya i uqiḍun. Snat n tmerṣaṣin wehhant tisfawin nnsent s amkan-nni deg mlalen iberdan, d abrid n lagaṛ seg yiwet n tama, tama nniḍen d abrid igezmen taddart d tzenqatin-is, si

1 Imim (tacelḥit) : être doux, succulent, délicieux, etc.

2 Tasfiwt, tisfiwin (tacelḥit) : ampoule, petite lampe.

3 Addud : station.

4 Aγiwan : terme touareg signifiant campement. Utilisé ici pour désigner le camp militaire. De ce terme est tiré le néologisme taγiwant : commune (Amawal).

5 Asirkus : cirque.
lǧamaɛ akkin. S anekcum n taddart, yiwet n tsenselt¹ tsers ticraḍ-is, tweccem abrid s waccaren-is tesskan-d amkan uqazem n tidett, nnger n tallit yenhezzen yehtu-tin, tesskan-d daγen tili neγ lexyal n wexṣim ur nettwaṭṭaf, d axṣim yettlusun ijerbuben d iderbalen d-ikkan seg uẓeṭṭa aqdim n tiḥḥeṛci. Ikerṭucen nneqlaben bruqlen di tɛabbuṭ n tγellasin². Aṭaksi yesbedd ṛṛwadi-s yeḥbes d umatu, yiwen wergaz s tmelsit uγilas³ yuẓa-d γer zzǧaǧ ucifuṛ. « Si lagaṛ i d-tekkiḍ ? » Awal-is ibedd am trigla, yeqqenzez, maca d adrag i la yessedrag tug-di-nni iteddun seddaw tmelsit-is tettcellif aglim. Γer deffir uṭaksi, tura di tlata yid-sen kan i d-g°ran. Yeḥya netta atan di tbankiṭ n deffir, deg yidis azelmaḍ. Γef iḍarren n Yeḥya ḥluccgen ifassen n lǧaṛ-is. Abeṛnus yuγal d asberber, d taseddarit, d tagelda ur nettwakcam, d lbenna taẓidant ifassen yeẓḍan talaba n sser d nnefxa i tfekka, i teṛwiḥt tameγbunt, taṛwiḥt tamnafeqt : tazib-ba-nni⁴ iteṣṣren wid yettnaγen, wid iqublen uzzal s wuzzal, tazibba-nni ttefriwisent deg-s tregwa n tasa, ma d sin yergazen-nni knunnḍent tyersiwin nnsen bbehbant. Sin-nni d astewtew i d-stewtwen a s-tiniḍ nγan tamgerṭ, allen nnsen udrent s iḍarren nnsen. Acifuṛ uṭaksi yesferẓ-d tiḥḥeṛci : « sin agi d imetjaṛen⁵, ma d ilemẓi agi d aggaw n Si Sadeq ». Bu tmelsit-nni

1 Tisenselt, tisenslin / Tiselselt, tiselslin : utilisé ici avec le sens de : herse. Terme signifiant traditionnellement chaîne (Delheure, Ouargla, 302), (Delheure, mozabite, 187).2 Taγellast, tiγellasin : culasse de fusil.3 Timelsit uγilas : tenue tigrée.4 Dans le sens de cuirasse, armure.5 Neγ d isebbaben. Asebbab, isebbaben (tacelḥit) : commerçant, négociant, marchand.
taberqact uγilas yumen ur yumin, yuγal yejbed tasel-selt-nni yekkes-itt seg webrid. Ṭumubil Prairie-Renault tuγal-d γer ddunit ujjaqent teryacin-is, teskeṛweḍ tesrejdel tunef-as i tafat-nni d-yekkaten s anda mlalen iberdan, tṛuḥ teṣṣer iman-is deg wabuḍ¹ n yiwet tebḥirt. Tamettant terwel. Deg uṭaksi, yiwen wergaz yesbeggen-d iman-is yuγal-d γer tilawt² n ddu-nit. Yesnekr-d iman-is si ddaw tbankiṭ n deffir uṭaksi, yeffer yiwet n tmeẓyant γer wul-is. Yeqqim-d γer tama n Yeḥya, deg wemkan-nni deg yella di tazwara, mi d-qelɛan si lagaṛ n Weqbu. Yecmumeḥ-as i Yeḥya yesɛadda afus-is ayeffus deg icebbuben-is. Ɛammi Sa-deq yefka-yas igiṛṛu yerna-yas times, yunef-as i upaki la t-ttaken seg ufus s afus ger ucifuṛ d sin-nni imetjaṛen n Lezzayer. Xemsa yetran caɛlen, tedda-d deg-sen tuj-jut³ d rriḥa n ddexxan, ḍwan-d tafat nnsen zdaxel uṭaksi γef lḥelya d ilemsyar. Aqcic netta yeqqen allen-is deg wabbu. Yeqqen allen-is yeddebdeb si tazzla-nni tim-xelxelt n tmacint, si tuγmas-nni n tγaltin d idurar s-icellfen tamuγli-s, yeddebdeb seg uzal qayli n tdeggat⁴, seg yiṭij mi ifelleq ixerreq di tayri d-illan ger Tadem-cect n lmeγreb⁵ d Umaḍal⁶, sdebdben-t iḍerfan-nni yeḍbaɛn deg igenni, d iḍerfan d-ikkan si lmaɛun⁷ n Tili d Wezγal, la γerrqen d aγraq neγ ttendekwalen-d ttuγalen-d γer ddunit amzun d leḥcic yerkeb waḍu n

1. Fond.
2. Tilawt : réalité (Amawal).
3. Tujjut, tujjutin (tacelḥit) : parfum.
4. Tadeggat (tacelḥit) : après-midi.
5. Crépuscule.
6. Terre, monde
7. Neγ : aggallu (charrue), s tcelḥit.
tisselbi, jerḍen igenni sǧuǧǧgen-t fkan-as ifadden n tu-dert… mi d-yeḥdeṛ ad yefnu wass, ad yettak acbi γer weglim n Waγzen¹, ma d tuccar-is d nitenti i ibubben deg yiḍ aggur n tziri s timmad-is… deg webṛaḥ ugaṛaj, Yeḥya yemmekta-d rriḥa-nni tazeffart n tbexsisin, mi yesla i uẓenẓen-nni n ẓẓḍec d wawal-nni n ccum n yemqerqren, wid-nni yeqqimen d iγimi deg ugerjum n sin-nni yemmuten si tugdi. D asfel ! D asfel ! Yiwen n lmus n dukduk inefg-d d anfag seg ubeṛnus, yeqḍaɛ yixef-is yemsed yemzi am ujenwi-nni Imucaγ. Acifuṛ uṭaksi yeţţekka ula d netta di tmezla, afus-is d azeggaγ γeẓẓant-tt-id tuγmas. Yeḥya yerra-d akk iẓi n wefwad-is γer zzǧaǧ n deffir n la Prairie. Ɛammi Sadeq yezzi-d i ṭumubil iṛuḥ γur-s ad as-yelli tawwurt, dγa Yeḥya yeγli-d ger ifassen-is. Ɛammi Sadeq ijebd-it-id, yes-nekr-it yeskerker-it alarmi d iri n wemdun, di teγmert taẓelmaṭ n webṛaḥ. S tdikelt ufus-is ayeffus yeslexs icenfiren n waggaw-is. D asfel ! D asfel ! Aslaγ ibeddu daxel, w’ibγan a d-yeg°ri yisem-is, w’ibγan ad iweg-ger² isem-is ad yezwir deg at wexxam, ad yezwir seg dammen-is. Sin yergazen la sḥerḥuren ttnazaɛn, iger-jumen nnsen rekkmen tuγ deg-sen tmes, tugdi nettat ur teǧǧi amkan, tuγ-d ula d ccehwa-nni deg llan. Ɛammi Sadeq yewwi Yeḥya s azniq. Ccna n yiwen n lǧamaɛ la d-yettinziz iceqqeq taddart. Tudert attan akkin i imenγi ur nesɛi taggara. Snat n sswayaɛ syen d asawen teṭṭerḍeq lbumba di tesga n wexxam n la Justice de Paix ḥaca win d-isellen.

1 Ogre. Transposition kabyle de l’Ours du texte original.

2 Wegger : rendre célèbre (Dallet, 855).
la ceṭṭḥent γef igerzan¹ nnsent. Tiγwisin n tlawin fellunt imeẓẓuγen, jjiq nnsent d aqesḥan yekka deg win n tjewwaqt. S temqessin nnsent ttcerrigent tillas n yiḍ, xeṭṭfent-tent d axḍaf, ḥerṣent-tent qehrent-tent, ggarent-d tiγri, ttinṭiḥent, d nitenti ay d inagan. Les Jeeps irekb-itent waḍu d wahṛuḥu. Akal yettwejwij. Tnac yergazen ttwaṭṭfen azekka-yen deg wass, wwin-ten γer Ssuq deg usirkus ameqqran n Lgirra. Γlint tmegraḍ a tamurt, γlint tmegraḍ ! ma d amjahed amaɛlal la yettazzal deg idurar, ṛebɛaṭac wulawen². Taddart tezmer ad tesɛaddi tanafa, tafejrit tewjed thegga, ma d amjahed amaɛlal la yettazzal deg idurar. La yettazzal, yettmeslay, yettaḍsa i waggur n tziri, i ṭṭjur, i yedγaγen, tuγ deg-s tmes la reqqent deg-s ccehwat, netta iteddu amzun d awtul n lexla. La ttemdeggarent ttemdegdagent deg uqerru-s, ṛebɛaṭac wulawen. Atan tura ibedd, yeḥbes tikli, la yettḥukku ifassen-is γef umayeg-is. Llun-is d llun n ta-laxt, la ttazzalen deg-s iẓuran a s-tiniḍ d tiregwa idammen. Azzel, ma d keč ay izli n tayri ulac taftist³ ibaɛden. Deg yixf n yiles-ik yiwet n tlelli tettnadi iman-is. Teqqim di tafrara la tettett Ṛebɛaṭac Wulawen…

1 Agerz n tewwurt : gond (Dallet, 278).

2 Dagi d asmekti n tmettant n ṛebɛaṭac yergazen.

3 Taftist : rive.
akken iγab yiṭij, tadamcact-nni d-yesseg°ra γer def-fir tecrured cwiṭ cwiṭ di taddart γef iberdan n wakal ; di taddart-nni, tlata wussan ayagi tura, di tafat-nni tazer-qaqt, mkul tameddit, Yeḥya yettas-d ad yeqqim γef tmezwarut di ṛebɛa terkabin n wemnaṛ n wexxam-nni anda yezdeγ, awal ur t-id-yettali, azagur yaɛrerri yekna γef iḍarren-is, ma d aqerru yezzi akkin γer ssuq, s am-kan-nni deg mlalen iberdan, ad yettgani ɛammi-s ansi ara d-iflali si ddqiqa γer tayeḍ.

Abrid n la Commune mixte anda ixeddem Ɛammi Sadeq yesɛa tiγmert, d tiγmert i s-yexḍan tunef-as i walluy n tsawent-nni ta-meqqrant, tettawi γer kra n terkabin yessufuγen γer le-braz alemmas n ssuq. Zik, deg webrid n teγmert agi, m’ara tawḍeḍ s iger-nni yefkan idis-is i llakul n warrac, tzemreḍ ad twaliḍ urar n tciret neγ wid yettemjadalen s temsefra.

Ma d tameddit agi, deg webrid-nni dγa, mitin n lmitrat γef uγiwan n lɛasker, d leḥyuḍ iberkanen ara k-id-iqablen, d leḥyuḍ iceqqen si lbumba-nni yeṭṭerḍqen tlata wussan aya deg webṛaḥ n wexxam n la Justice de Paix, d axxam bu snat tγurfatin icuban tad-warit¹, anda nγan Mass Hernandez. Ssaɛa d sebɛa u mraw.

Deg yixf n wezniq-nni ameqqran, di tili n lǧamaɛ, d tili yeẓẓlen deg webrid yeṭṭfen anaγur n wass, Ɛammi Sadeq yeflali-d. Yedda-d yid-s yiwen wergaz. D ameqqran, yugar Ɛammi Sadeq di lqedd,

¹ Tadwarit : villa (Amawal).
yelsa-d abeṛnus d aqehwi¹ (a ccbuḥ ṛṛḥuḥ yefkan iẓuran deg wakal, d iẓuran yugaren wid n tenqeltt, agerjum-iw la yettergigi, ma d taddart la tesmuzgut.) Yenna-yas Ɛammi Sadeq : « D aggaw-iw ». Yeḥya ibedd-d d ibeddi mi iwala sin yergazen-nni la d-ttaẓen, isellem fell-asen nitni sulen² la d-teddun γur-s. « Ṛuḥ ɛaggen-as i xalti-k, in’as Si Mextar lembat-ines γur-neγ. » Yeḥya yegguni udem n Si Mextar m’a d-yecmumeḥ. Si Mextar netta iga akka s iγallen-is iḍegger icuḍaḍ ubeṛnus-is γer deffir, isers imiren iγil-is ayeffus γef tuyat n Yeḥya, yekcem s axxam. Ɛammi Sadeq iḍefr-iten, yesneg°dam tajgut n wesγar swayes d-ttsekk°iṛen tawwurt n wezniq si zdaxel. Yenna-yasen : « Yyaw syagi », dγa idewweṛ tasarut itellin si tesqift γer tebḥirt, mebla ma tzegreḍ seg wexxam. Yenna Ɛammi Sadeq : « Yeḥya, ṛuḥ ɛaggen-as i xalti-k. In’as a d-tessewjed imensi ». Yiwen n ccna d aḥlawan yekka-d si zdaxel, yers yerked ur yettali ur yettṣubbu, d tikci n sserr d lbaraka n lall n wexxam (Xalti-s) i iɛaggalen-is. Yeḥya yezger tasqift yellan imiren tezder di tillas-nni tizeqqa-lin n tmeddiyin n tmurt Iqbayliyen, iwakken ad yaweḍ γer tafat-nni tamellalt irewwlen γef tlajuṛin d lḥiḍ, trewwel tessihriw lateṛ-is si tewwurt n tkuzint³ akkin. Mi yelli mliḥ tawwurt γer daxel n texxamt, d imes-layen-nni tesbecbuc xalti-s i das-d-yezzin d tuzzya, zzin-as nneḍn-as kecmen-as γer tgerṭeṭṭuct n wul-is,

1 Neγ : uzwil : brun. A partir de zwel : brunir, noircir (Dallet, 960).2 Sul : rester, continuer à ; demeurer, persister. Rend le sens de « encore, jusqu’à présent » (Taïfi, 634). Sulen la d-teddun : mazal la d-teddun.3 Takuzint (cuisine), neγ taberjint, s tmaziγt n Douiret, di tmurt n Tunes.
ḥeṛṛmen¹ fell-as ad yernu ula d yiwen usurif γer zdat, ǧǧan-t akken isenned γer yiri n tewwurt alarmi yettu ula d ccγel-nni i t-id-yewwin γer tkuzint. Lemmer d lebγi-s netta, yesmenyaf a n-yeqqim meqqar di tebḥirt netta d ɛammi-s d inebgi-ines, wala ad yettwali akka xalti-s zdat-s, xalti-s yelsan yiwet si teksiwin-nni ines tiberqacin yewsaɛn fell-as, tekna la tessirid lqaɛa, tesḥerkikk s ubeḥnuq akka d wakka, iγallen-is ttawin tterran, ur iban dγa ma d iγallen-nni ines i d-yeddan di lqaleb n tezlatin-nni tcennu, neγ d tizlatin-nni i d-ilulen kkant-d seg uhuzzu nnsen. Maca xalti-s amzun akken tfaq, tuki s kra ibeddel, tuki s tili neγ s lexyal d-ibedden di tzeqqa, d tili neγ d lexyal ara s-ibeddlen udem d lbaḍna i ccna. Daymi teḥbes aḥukku n tlajuṛin n tkuzint, tsers abeḥnuq n tarda γef yiri n tbasant n waman, tessemlal ifassen-is tkers-iten iwakken a ten-tesskew akken ilaq, tuγal, s laɛqel kan, tsers-iten γef wammas-is, teḥbes ccna. Tezzi udem-is γer tewwurt anda isenned Yeḥya, nettat mazal-itt tekna, mazal ur d-tezdi ara lqedd-is, mazal ur tekkir ara, yerna tanekra ur as-tezmir ara d umatu, si ccedda n laɛmer d iseggasen, si ssus n tezmert d laɛtab n lxedma n tmeṭṭut. Tenna, maca timenna-ines mačči s imeslayen, mačči d imeslayen d-iteffγen seg yimi, mačči d imeslayen ara d-yernun anezgum i unezgum, anezgum i unezgum-nni izedγen Yeḥya, acku teẓra (Xalti-s) anezgum d uγemlil i t-izedγen mi t-twala akken, yebded deg-s lmenṭeq ula d netta, yeqqim kan akken yedduri di tsusmi n ccna. D ayen teẓra daγen nettat, Yeḥya ur d-ibedd ara γur-s iwakken ad as-yissin tajmilt neγ ad yanez d annuz zdat

1 Neγ : gedlen.
lǧerḥ d lqerḥ yuγen tilawin, deg wussan agi deg γellin yergazen di tmurt Iqbayliyen, ger wid iṛuḥen s rrṣaṣ am tadla yečča yilef, wid iγaben deg yiḍ, d wid tečča tmes yuγen di texliǧin. Ala, la tettgani di Yeḥya ad as-d-yini, netta yellan d argaz ger yergazen, ad as-d-yini d acu ara d-yelfun tura, tura m’akka ussan yewweḍ-d wass nnsen. D annect agi i yeǧǧan Xalti Alula tezkukem ur tettmeslay ara, maca ayen ur d-tenni ara s imeslayen tenna-t-id s tfekka-s, s ifassen-is yeẓẓlen γef uzagur-is, γef wammas-is, s tfekka-s i d-tenna agani i tettgani di Yeḥya ad as-yaγ llza, a tt-iqennaɛ iγit-itt-id d umatu, a tt-id-yessukkes si tsusmi-nni d-tesseγli γef taγect-is. D timenna kan ur as-yenni ara Yeḥya, ur as-yenni ara dayen ikecm-d ɛammi-s s axxam, wanag ad yers wul-is ad yethedden, ad tuγal alamma d ccna-nni ines a t-tkemmel, neγ ahat a d-tawi tizlatin nniḍen, d tizlatin yennecṛaḥen ugar, tizlatin deg ara d-aγent teftilin, mačči am ccna agi yewten tagust deg ugani, d tizlatin deg ara d-ddun isuγan, d isuγan γef layas ma yettwaqḍaɛ neγ d isuγan ara iḥemden isnemmren tu-dert. D annect agi i iḥekmen fell-as a d-immeslay, maca mačči iwakken a d-yini « ikecm-d ɛammi », s tament di taγect-is am di sin wussan agi ineggura, tament n tayri d lfeṛḥ-nni deg yella, dagi deg Weqbu, γer ɛammi-s, γas akken tella tugdi-nni yugad deg yiḍ-nni dγa, tugdi-nni s-isxerben tirga tessaweḍ-it alarmi ur yefriẓ ger lfeṛḥ d lqerḥ, ula d abrid ur t-yufi a d-isuγ ṛṛehban d ulejlej deg yella. Imeslayen-nni d-ilulen dγa deg yimi-s, imeslayen-nni d-yessewjed i xalti-s ffγen-d s laɛqel kan, amzun akken tedda-d deg-sen rriḥa n tillas d rriḥa n lbaḍna. « Yedda-d yiwen wergaz netta d Si
Sadeq. Ad yens γur-neγ iḍ agi ». Xalti-s ur tt-yeffiγ ara laɛqel ad testeqsi Yeḥya, neγ ad tqabel s wawal tugdi-nni iwumi tuki, tuki-yas tḥuss-as, d tugdi yeqqimen yersen am nettat ger imeslayen, dγa tettekka ifassen-is γef tgecrar-is, tafekka-s tekna γer zdat, la tetthuzzu im-an-is am yemẓulla inselmen, tuγal tekker-d, tɛadda zdat Yeḥya, tuγal daγen tunez, tjebd-d tabasant n waman alarmi d yiwet n teγmert n tkuzint, tama usariǧ n tarda, telli tibernint n waman isemmaḍen, teddem-d taḥjuṛt n ṣṣabun ad tessired ifassen-is.

Yeḥya ur yuẓi ara γer daxel n tkuzint, yeqqim kan akken isenned γer yiri n tewwurt, la yettgani Xalti-s ad as-d-tini kra; maca ur yuṛǧa ara ad as-d-tini ayen ara ibeddlen neγ ara yesfin timmist-nni n tugdi deg yella, yuṛǧa a t-id-testeqsi s wawal ara yessemlilen taswin nnsen di sin isemd-asent lkil.

Tenna-d, maca seg ugemmaḍ-nni deg tella nettat, mebla ma tezzi-d γer Yeḥya, tenna-d : « Yeḥya, anwa-t wergaz agi ? »; akken tfukk tarda ifassen-is, teddem-d taseṛbiṭ n lkettan yersen γef yiri n ṭṭaq, d ṭṭaq deg d-tettban tili-nni tameqqraḥant n ṭṭejra-nni d-yemγin deg webṛaḥ, yiwet n ṭṭejra kan, d taṛemmant, ifurkawen-is n wadda bubben taylewt yettwaxedmen s weglim n taγaṭ, bubben daγen tacmuxt n waman ara yeṭṭfen tasmuḍi alamma uγalen d agris m'ara yali wass.

Xalti Alula tsers taseṛbiṭ γef yiri n ṭṭaq, tezzi γer Yeḥya tini-yas ti-kelt nniḍen « Anwa-t wergaz agi ? » Yeḥya yekcem γer tkuzint yini-yas : « Ur ẓriγ ara. Werǧin i t-walaγ di tad-dart », ikemmel tikli di texxamt, alarmi d ṭṭabla-nni yettwaxedmen s wesγar uzemmur, lmendad n ṭṭaq.

Din, yeqqim γef tγalaṭ-nni iṛuḥen metwal ṭṭabla, tafekka-s tezzi γer texxamt. Seg yiwet tqecwalt n lxeḍra yersen
γef ṭṭabla, s idis ayeffus, yeddem-d yiwet si tbeṣlin-nni tizegzawin d-imeqqin di tebḥirin, d tibṣelt taleqqaqt, yebda-tt s wučči, ma d tiṭ-is ur tekkis ara γef xalti-s. Xalti Alula tezger-d takuzint tṛuḥ-d ad teqqim tama n Yeḥya, γef tγalaṭ. Tsers afus-is azelmaḍ γef ucekkab n Yeḥya, ma d allen-is zzint akkin, γer ṭṭaq-nni yellin γer tillas n yiḍ, γer tṛemmant ; ṭṭaq-nni yelli daγen akkin, γer trellucin-nni yettemlehwajen tikwal sya u sya am ifeṭṭiwjen, d tirellucin ur nelli d itran, maca d lemri-nni deg d-tekkat tezmert n tudert, tazmert-nni γef d-teγli lgirra, teγli-d fell-as tesṭerḍeq-itt, tfelleq-itt d afelleq, dagi, di taddart agi, di teγzut, γef tγaltin d idurar d-izgan s idisan-is ; afus-nni azelmaḍ yersen γef ucekkab n Yeḥya, xalti-s tuki-yas amzun akken d inigi, d inigi n wayen yuran deg wenyir ; maca nettat teẓra, nettat yeqqimen tama n Yeḥya, teẓra ayen ilaqen ilaq, tuki-yas ula deg wučči d ccehwa-nni n tebṣelt. Dγa testeqsa Yeḥya, testeqsa-t anda t-yuγ lḥal deg uzal si tnac d asawen. Testeqsa-t, maca mačči d lexbar yellan i γef tnuda, mačči γef tririt n wawal, neγ γef wawal d-ittawin wayeḍ, testeqsa-t am win ara k-yesteqsin γef yiman-is netta, γef teṛwiḥt-is, am win ara k-yesteqsin γef tudert, γef tudert-nni deg llan, amzun akken di ddqiqa-nni kan, di yal ddqiqa, ddunit la tetturar s teṛwiḥin tettaru f twenziwin ; ama d Ɛammi Sadeq ama d inebgi-ines, wissen ma yeg°ra-yasen-d kra n ṛṛay ger ifassen nnsen, neγ wissen ma d nitni i tḥuza tyita, am wakken i tḥuza medden d tirni γef wakal agi ffi nteddu, alarmi ula d yiwen, akka imir-a, ula d yiwen ur yezmir ad yessenser yesserwel iman-is. Testeqsa-t, mačči d ayen yexdem deg uzal qayli i tt-yecqan, deg uzal-nni
azaylal izaden di tezγel alarmi yeskuffer ulawen, sseb-

ba-s d aḍu-nni ikersen yemḥallqen igenni tamurt, deg

yimir-nni deg ẓẓayet tili seddaw ṭṭjur, leǧwahi n tlata n

tmeddit, yerna yiwen ur yeẓri acimi i d-yekker waḍu

yecban winna, la yettseffiṛ yettsuḍu am tbuciḍant, yek-

ka-d izenqan d tirni, yerra-ten d iwraγen yenγa deg-sen

ula d rriḥa n tafat, uqbel ad yekcem axxam yessker

deg-s aγebbar, mačči kan si ccqayeq n tewwura, maca

deg webṛaḥ, daγen sennig lḥiḍ n tebḥirt. Ala, ur t-

testeqsa ara γef wannect agi, testeqsa-t γef wayen d-

ẓrant wallen-is, ma ẓrant-d kra, ha di tama-nni n lebraz

n ssuq, anda akken ttaddedent ṭumubilat Jeeps d ika-

myunen Dodge n lɛasker, ha di tama n wadda n taddart,

syenna dγa i d-yeffeγ lexbar, yekker uferfud ur iban d

tidett neγ ala, d lexbar yenna waḍu i waḍu, am waḍu-

nni dγa i d-yekkren deg uzal idegger yesmenderri

tiḥuna d yemdanen d tirni, d lexbar i d-yennan « Yusa-

d lɛasker ajdid si temdint n Lezzayer, sbedden aγiwan

nnsen anda mlalen iberdan, abrid n Bgayet d webrid n

Yemceddalen », amzun akken snat tuddar agi, nitenti d

Uqenjuɛ n Weqbu, d akerdis¹ yeḍbaɛn am tecraḍ deg

wakal, d akerdis n tmenγiwt d umennuγ, tilisa-ines

uγalent-d si lebḥeṛ d wedrar, d tilisa idergen γef wallen,

maca amzun akken sersent ddkir d wuzzal nnsent γef

yergazen, γef tiγri nnsen n tlelli, γef tiγri nnsen uzarug²,

bessif fell-asen ad qqimen ffren di tẓegwa d ṭṭlam, neγ

ad mmten deg-sen deg uzal qayli. Dγa Yeḥya yerra-yas

i xalti-s « ur ufiγ ara abrid ad ṣubbeγ alamma d anda

1 Akerdis : triangle (Lexique français-berbère de mathématiques, Tizi-

Ouzou : Tafsut, 1984).

2 Azarug : indépendance (Amawal).
mlalen iberdan, tama Igenduzen, iwakken a d-awiγ le-xrif » ; yenna-yas daγen « γer tuffγa n taddart, a n-tafeḍ lɛasker gezmen abrid s wefrag n sselk d ileẓwi », « γas ad ǧǧen (lɛasker) yiwen ad yekcem γer taddart, yerna alamma s usenqed n lekwaγeḍ, ur ttaǧǧan yiwen ad yeffeγ », ma d « netta (Yeḥya) rran-t-id γer deffir s rrkulat s agennir-is¹, netta akked mmi-s nni aneggaru n Si Muḥ, d lɛasker-nni yettlusun tiksiwin uγilas i ten-id-yerran » ; yenna-yas daγen « yeqqim-asen-d kan ad rewlen di sin yid-sen (Ṛwiced d Yeḥya) γer tḥanutt n Si Muḥ anda sɛaddan azal », nitni d yemdukal n Si Muḥend i d-yettasen γer tḥanutt, deg-s ad aγen lkettan d laɛqaqer, deg-s aṭas aṭas iwakken ad myinin myeḥkun ayen walan d wayen slan deg wussan-nni ineggura. Yeḥya yufa-d lḥal yecfa-d, maca ur yebγi ara ad yini i xalti-s, yugad anda s-irennu kra n tergagayt i ufus-nni tsers γef ucekkab-is, neγ yugad anda s-irennu kra n wussan n tewser ma yudef-as² wannect-nni s allaγ-is (yerna annect-nni, takti-nni ur tγab ara seg wallaγ-is, nettat i s-yunfen i Yeḥya ad yemmeslay akken i s-yehwa, mebla ma tegzem-as awal, tesskad kan trennu tillas n yiḍ, tettḥebbiṛ i imensi n sin yergazen-nni ; seg wemkan-nni deg tella nettat, seg wemkan-nni seg d-tettwali am win d-ittwalin si beṛṛa, seg wemkan-nni s-yettunefken deg wussan izerrin ttemseḍfaren, d leḥnana i s-yellan deg wul mačči d taneḥyaft, nettat, tameṭṭut tasusamt i d-yelhan d cceγl-is, yerna ur as-yedrig ara wayen ara inin yergazen, wid yellan di tebḥirt neγ wid yellan di tḥanutt n Si Muḥend).

Yeḥya

1 Agennir (tacelḥit) : postérieur, derrière.

2 Adef : kcem.
ihi yecfa-d, yecfa-d i wergaz-nni, abeṛnus-is iṛuḥ ur iban amek akkenni yessawreγ, cclaγem-is ččuren d anẓaden yeggurslen, d argaz-nni dγa i d-yulsen yenna « dihin, tama n lmina taqdimt, anda izeggen webrid deg webrid n wedrar, ufan (lɛasker) lexzin¹ n leslaḥ d ukerṭuc, deg wabuḍ n yefri, yerna daγen (lɛasker) ufan-n yiwen ilemẓi seṭṭac neγ sebaɛṭac iseggasen di lɛamer-is, ur yebni ara fell-asen, ufan-t-in iγedr-it yiḍes, wwin-t (lɛasker), cudden-t tinnegnit sersen-t bellegdis γef weγyul, wwin-t-id d abrid s aγiwan ajdid n lɛasker, anda mlalen iberdan n Bgayet d Yemceddalen. » Yeḥya yecfa-d i Si Muḥend ibedden deffir ukuntwaṛ n wesγar, la d-ifesser yettferric lkettan γef ttecruruden yelγan ijeǧǧigen, yini-d « iḍ agi yezrin, mmγen-d (lɛasker) γef sin warraw n Lḥaǧ Saɛid xeḍfen-ten, acku walan-ten (Aabban d Lmulud) uγalen-d seg wedrar, di tdeggat-nni, deg uzal-nni dγa deg i d-yeḍra wesγimi n tmenγiwt², cukken-ten (Aabban d Lmulud) yella γur-sen lexbar iḍ-nni dγa, acku ẓeḍmen-d (lɛasker) s axxam n Lḥaǧ Saɛid, ssaɛa d asawen segmi teṭṭerḍeq lbumba » ; ẓeḍmen-d di tallit-nni deg bγan (lɛasker) ad qablen tirẓi n ddunit iṛuḥen d iceqfan, a tt-qablen s yihwah d lǧuṛ γef yelmeẓyen ; ilmeẓyen nitni, yufa-ten-id lḥal bedden d inagan, s tfenṭazit i ḥedṛen i wuḍan yenhewwalen deg i tt-cerwen merriγet, sseγren taswin nnsen, ttnaγen d ddunit ṣebren, ḥebbken uglan tuγmas tuγalin γer deffir ulac, alarmi sduklen talalit d usaḍuf³ n yimmal⁴ nnsen,

1 Neγ : asrus (dépôt).

2 Asγimi n tmenγiwt : attentat.

3 Asaḍuf : loi (Amawal).

4 Futur (Amawal). Ici dans le sens de : devenir (le).
γas akken ur d-rrin ara mliḥ s lexbar, ur friẓen ara mliḥ amek i teddunt tedyanin, amek i ttemzukrarent ger wexḍaf d rrṣaṣ di leswaq n tuddar. Tameddit-nni, Aab- ban d Lmulud, ma yella ffγen sbaɛden γef taddart n Weqbu, mačči d asγimi n tmenγiwt i ẓran a d-yeḍru, maca, deg yiḍ-nni unebdu deg yeṭṭuqqet wezγal, smenyafen (Aabban d Lmulud) tasmuḍi n tebḥirin Igendu- zen, tibḥirin d tejnanin yellan di tama n wadda n tad- dart n Weqbu, smenyafen ad qqimen dinna alamma yu- li wass akken ad armen¹ ččen tibexsisin.

Lɛasker wa- lan-ten-id mi d-uγalen, di sin yid-sen, azekka-yen, γef ttesɛa; yufa-d lḥal iḍelli-nni, dderbzen (lɛasker) s ax- xam n Lḥaǧ Saɛid, ur n-ufin la Aabban la Lmulud, dγa fran-tt d yiman-nnsen, gezmen awal, nnan-as am wass- a a d-yas wass-nnsen, ur as-fkin ara yakk tameẓẓuγt i baba-tsen mi sen-d-inna s nniyya-nni ines tazurant « Atnan deg Igenduzen, ṛuḥen a d-awin tibexsisin, a d- qqlen azekka », ṛuḥ amen-it keččini!

Daymi i d- dderbzen tikelt tis snat s axxam n Lḥaǧ Saɛid, sdermen tiwwura, mmγen γef Aabban d Lmulud, ccenglen-ten- id ssenṭgen-ten-id seg wusu, nefḍen-ten d anfaḍ γef leḥyuḍ, syen akkin ḍeggren-ten-id γer beṛṛa, Lḥaǧ Saɛid ur yezmir i kra, ma d yemma-tsen Xeddiǧa d isuγan kan i s-d-ig°ran.

Yeḥya isul² yecfa γef tsusmi- nni d-yersen di tḥanutt n Si Muḥend, ters-d terna-d d timerna γef wawal; tasusmi-nni a s-tiniḍ ters-d tikelt nniḍen, terna-d tikelt agi γef imeslayen-is netta, lem- mer mačči d xalti-s i d-yekkren tenna-yas « awi-yasen iγi tuγaleḍ-d imiren ad asen-tawiḍ seksu. »

1 Arem (tacelḥit…) : goûter, essayer, tenter, débuter dans.

2 Isul yecfa : mazal yecfa. Voir note n°2, page 29.
38
Dγa iḥedṛ-d imensi-nni i sen-igan irebbi, yal yiwen yewwi-d ddunit-is d tarzeft ger ifassen-is. Ɛammi Sadeq yeqqim γef yiwen ukersi d acemlal, d akersi uleẓẓaẓ yersen γer ṭṭejra-nni taqdimt, Taluzett; taluzett-nni yezzi-yas-d wexxam s lebni, amzun akken d nettat i d aɛessas, d nettat i iḍemnen ansayen-nni¹ n zik yellan d llsas, tga-yasen ccan, tettḥarab fell-asen tesseḥbibir γef tudert nnsen.

Si tefsut γer tayeḍ, tettili-d dγa tukksa-nni n kra n tluztin, iwakken Ɛammi Sadeq a tent-yazen i Yeḥya izedγen meskin di temdint yeččan aḥeckul n la technique. Tamdint-nni, yeggul fell-as Ɛammi Sadeq ur uγalen a tt-kken iḍarren-is, seg wasmi t-dehmen ibulisen herrsen-t, mi d-yeffeγ si lagaṛ n Lezzayer.

Yugi-yasen, ass-nni, a t-fettcen am wakken ttfetticen imsukal merra d-ittasen si tmurt. Wid-nni dγa d-yettasen si tmurt γer temdint, amur ameqqran deg-sen, timelsit nnsen d ibṛenyas neγ d llebsa ixeddamen uzaγar, a s-tiniḍ d timelsit yeγman s wakal-nni sswayen s tidiwin nnsen, akal-nni γef yekkat yiṭij alarmi yesseḥḍem yessemḥejweṛ udmawen d iγallen nnsen, yerra-ten d izeggaγen; wid-nni, d lǧeṛṛa taqdimt, d iẓuran iqdimen n tudert i d-ttawin yid-sen γer temdint; iẓuran n tudert nnsen zwaren akk wiyaḍ, zwaren wid d-ikkan si tudert-nni bγan a d-sseknen wid ibennun lbatimat di temdinin; wigi dγa sseḥbibiren γef tudert.

1 Ansay : tradition (Amawal).
nnsen, ferrgen sdarayen ugaden a tt-yawi uḥemmal, aḥemmal-nni ara d-yekken seg yemdanen yugaren yifen akk lebni-nni nnsen di tilawt¹; neγ amzun akken s lbatimat-nni nnsen, ssaramen ad ssengugin sberwin tilisa tiqdimin, tilisa n lqern n leqrun yuran deg wakal, iwakken imezdaγ imezwura n tmurt ad ak°in d yiman nnsen, si ddqiqa γer tayeḍ, d ibeṛṛaniyen. Ihi Ɛammi Sadeq yugi-yasen a t-herrsen ger lγaci di lagaṛ, yuγal yergem abulis-nni yebγan a t-ifettec di tfekka amzun akken iḥesb-it « d tameṭṭut yettunefken i lbiɛ di ssuq n waklan », neγ « d tameṭṭut yettunefken d tarzeft i kra ugellid d-innulfan d ajdid », d agellid d-ikkan ur iban ansi, « si lebḥeṛ neγ si lmedfaɛ, d agugam awal ur t-id-yettali amzun akken yugem-d tagdurt n tsusmi², iḥezzem irezzem ibedd di tesga am yizem…

Dγa wwin-t di ṭumubil ibulisen, yiwet n 403 taberzegzawt, yaf-d iman-is deg wexxam n temsulta³, d addud-ines amezwaru di temdint n Lezzayer, rran-t γer yiwet texxamt alarmi d azekka-nni γef sebɛa n ṣṣbeḥ. Γas akken, mi d-yeffeγ, yeswa-d lqehwa s uyefki di Grand Bistrot des Délivrés anda yeqqim kan sin wussan (Ɛammi Sadeq), di lweqt-nni d lqahwa n baba-s n Yeḥya. Sin wussan kan iwakken a d-yerr s lexbar s tedyanin d txidas iḍerrun di temdint, uqbel ad yeqqel s axxam-is deg Weqbu. Maca uqbel tuγalin s axxam, yeqqim yaɛwez yiwen yiḍ netta d Yeḥya, yules-as-d yiwet si tenfusin-nni⁴ tiqdimin d-ttawin ama di tudrin

1 Tilawt : réalité (Amawal).

2 Expression marquant l’ironie à qui ne parle pas (Dallet, 251).

3 Axxam n temsulta : commissariat.

4 Tanfust, tinfusin, tinfas : récit, histoire.
ama di tγezza ; tinfusin agi tiqdimin, terna-d fell-asent taẓayt n lgirra, tɛabba-yasent, tessengugi-tent tbeddel-as lmil i unamek¹ nnsent, alarmi ula d awal n Ɛammi Sadeq iban-d yebded ireṣṣa, yeẓẓa tigusa, yessemγer, yennerna di taẓayt d ccbaḥa : d ayen i s-yeččuren ul-is d lfeṛḥ i Yeḥya, maca d ayen isnernan anezgum n baba-s γef mmi-s, anezgum γef wayen ara d-yelfun yid-s akka d asawen.

Ɛammi Sadeq, d annect agi i t-yessawḍen yebγa ad yeddu Yeḥya s Aqbu, mačči kan d lfeṛḥ d ccehwa-nni n tdukli yid-s. « Yya-d ad teqqimeḍ γer tama-w », i s-yenna i Yeḥya d-idemmren tawwurt n tebḥirt, tagdurt tazegzawt n ustagnum² deg ufus-is, ibedd deg yimi n tewwurt amzun akken la yettgani w’ara s-yinin ad yaẓ, neγ amzun d tuṭṭfa i yettwaṭṭef din, deg yimi-nni n tewwurt, teṭṭef-it-in leḥnana-nni ss yettḥulfu di taγect n ɛammi-s ; neγ ahat iḥuss d aḥussu i wayen idergen γef tiṭ, iḥuss-as deg imeslayen ssawalen yergazen-nni di sin yid-sen (Ɛammi Sadeq d inegbi-ines), d imeslayen a s-tiniḍ uγen-d ččuren tibḥirt irkelli : am tafat n tebḥirt am tillas-is, rsent deg-s amzun akken rsent di leqṭen.

Yuli-d kra n lḥess seg wul n tmurt Iqbayliyen. Ur yelli nnefs ur telli tsusmi nniḍen, yella kan wezwu-nni³ azeqqal, yers yemmed deg wass yettzerziren irewwel ; yella daγen Si Mextar d inebgi, yesgunfuy di lebraz-nni s-ittunefken i ṣṣyada-s. Tugdi ur telli, amzun akken d lfeṛḥ i yefṛeḥ mi d-yusa γer ddunit di tlemmast n tmenγiwt.

Taslaṭ⁴

1 Anamek : sens, signification (Amawal).

2 Astagnum (s tlatinit) : Etain.

3 Azwu : air (Amawal).

4 Taslaṭ, tislaḍin : dalle (Dallet, 772). Ici dans le sens de : stèle.
tamezwarut tγab asmi γerqen yembuṣa yeččan times.

G°ran-d igenwan n teγwisin nneγ, yeg°ra-d uḥaruq d wuγud i γ-izedγen zedγen laɛmer nneγ. Nugad γef tudert nneγ, di tugdi-nni yiwet n tifrat ur iban amek akkenni i la d-tesḥissif ! « Yya-d ad teqqimeḍ γer tama-w », i s- yenna Ɛammi Sadeq ; dγa yas-d weqcic yawi-d ussan n teṛwiḥt-is d aɛwin, yernu-ten-id s afriwes d usferfec- nni afessas iferrawen n tluzett. Yusa-d weqcic ad yeqqim, maca mačči seddaw tafat-nni n teftilt d-izgan sennig ṭṭabla, am teftilt n lfeṛḥ yejgugulen ireqqen sennig ujajiḥ n tmes, ala, yusa-d ad yeqqim di temda n leḥya, di tgerṭeṭṭuct n wul n leḥya-nni yessetḥa s temẓi- s, yeqqim γer yixf n ṭṭabla, yezga-yas-d bellegdis i Si Mextar, s idis ayeffus n ɛammi-s.

Yeqqim, yebγa ur yebγi ad isel i imeslayen-nni n sin yergazen, ad asen- isel a ten-ifhem akken ilaq, acku yufa-d lḥal netta, segmi d-iwweḍ γer tebḥirt, la yettgani kan ddqiqa-nni deg ara yeqqel ad ikemmel aqeṣṣer d xalti-s Alula. Maca necden-t-id ad yeḥdeṛ, ulac tarewla neγ tuγalin γer deffir, ma d sin-nni i t-id-isγimen sennig wul-is, nitni atan iban-asen : glan-d yid-sen s lkil n tudert nnsen.

D Si Mextar i t-ibdan s usteqsi, aqcic ur yufi abrid i tririt amzun d tissegnatin n tmes neγ d usman¹ i d-yemjajin mmγen-d fell-as. D ayen ibanen, Ɛammi Sadeq immeslay-as kra i Si Mextar γef Yeḥya, d ayen d-ibanen deg yesteqsiyen-nni γef tmeddurt-ines di temdint, di Lezzayer, netta d imawlan-is, γef uγerbaz alemmas anda la ilemmed taglizit. Si Mextar yesmar-d i yiman-is lkas n yiγi ; Yeḥya yeḍfer s tmuγli-s temlel-

¹ Usman (tacelḥit) : éclairs.
nni n yiγi, yuki s timimt¹ n lbenna-s mi yekka agerjum n Si Mextar ; wagi yesteqsa-t-id : « d acu i tḥemmleḍ aṭas aṭas, i tesmenyafeḍ di leqraya inek ? » Yeḥya yerra-yas : « d les sciences naturelles », γas akken ur yeẓri ara imiren ma d awal iberzen i ggunin di sin yid-sen a t-id-yini, neγ d awal n menwala, d awal afessas n teswaɛt kan, d awal unecṛeḥ ; yerra-yas kan s wawal i s-d-ibanen icuba tidett ama γur-s netta ama γur-sen nitni ; dγa akken i s-inna « d les sciences naturelles » i Si Mextar, wagi din din ikcef-as-d i Yeḥya ayen akk yuran di twenza-s : « ihi a d-teffγeḍ d ṭṭbib, yerna d ṭṭbib yelhan ». Yeḥya imiren yeẓẓel afus-is yessendi lkas i Ɛammi-s, amzun akken di ddqiqa-nni kan yennerna aṭas di laɛmer, dayen telli-yas tewwurt tura s imensi-nni ad yarem ifaṛes akk ccehwat n lbenna-s.

Ɛammi Sadeq yeččur-as lkas n yiγi s lufa, deg-s yefka-yas-t d imserrer², deg-s am wakken yessedda deg-s abruy n tiḥḥeṛci. Yeḥya yeṭṭef-it iqebl-it, mebla ma yuli-t-id wawal neγ inumer-it deg umeslay. Cwiṭ kan akka d asṭebṭeb γer tewwurt n tebḥirt. Yekker Yeḥya iṛuḥ alarmi d tawwurt, mi d-yezzi yewwi-d ger iγallen-is tabaqit n seksu d useqqi yettrigg°iten ; tujjut d rriḥa nnsen wwḍent, ulac din ccek, alarmi d tamurt, alarmi d tagelda n ẓẓḍec : din din yebdu-d uẓenẓen la ijerreḍ irennu di tillas n yiḍ. Xalti Alula ur d-teqqim ara s imensi ; mi teqqel γer tkuzint, tesseg°ra-d γer deffir asqerbeb iṣebbaḍen-nni ines n wesγar. Ɛammi Sadeq iseqqa-yasen di sin yid-sen, yuγal, mi fukken učči,

1 Bon goût. Seg wemyag « imim » (tacelḥit) : être doux, délicieux, succulent, avoir du goût, être sucré.

2 Imserrer : à profusion (Dallet, 789).
yenna-yas i Yeḥya : « Ḥku-yas-d dγa i Si Mextar amek i k-d-iban Weqbu. » Yeḥya ur yufi d acu ara s-yerr, maca iban-as-d mačči d Aqbu i d ssebba n wawal, neγ d ayen d-iḥulfa netta abrid abrid ass-nni deg i d-yusa ; d ayen yeffren, d ayen yellan di tasilt, d ayen yaɛreḍ ad yessedreg i γer t-id-inced ɛammi-s, inecd-it-id ad as-yekkes taduli yini-t-id tura, a d-yessefru iberz-d awal akken ilaq, amzun akken, deg yimiren, ɛammi-s d Si Mextar i t-id-imekknen s asteqsi, iwakken ayen yellan di tasilt a t-id-yessali uγenja.

Yerra-yas : « d tugdi iwumi ḥulfaγ ; werǧin i yi-yessag°ed Weqbu am tikelt-agi ». Sin yergazen-nni ssusmen kan. Imeslayen-nni n Yeḥya la qqazen rennun di tillas-nni n yiḍ, ugar n teftilt-nni d-izgan sennig ṭṭabla n wesγar uzemmur, tettbiḥliw deg waḍu-nni azeqqal d-ittsuḍun fell-as.

Yeḥya netta d asuγu i yebγa ad isuγ, ad isuγ γef ɛammi-s i t-id-ismektan, imir-nni, ayen yeḍran tameddit-nni dγa deg d-iwweḍ s Aqbu, ɛammi-s i t-id-isteqsan isneṭq-it-id sennig wul-is, yestuqqef tura deg-s awal yeǧǧa-yas iγsan-is merra tkecm-iten tergagayt.

Ɛammi Sadeq ur yuksan ara ad yeqqim deg wemkan-is, d tanekra kan i t-id-iṣaḥen, yekker iṛuḥ ibedd deffir Yeḥya yeṭṭef-as tuyat-is : tafekka n Yeḥya, amzun akken tṛuḥ ad tfelleq teṭṭerḍeq akka d wakka, seg uḥussu-nni d usḥissef d ufeḍfeḍ¹ i tt-izedγen.

Si Mextar ur yuksan ara yekker ula d netta, yuẓa γer Yeḥya, yeṭṭef-as iḍarren-is yebdan la kkaten ḥebbken seddaw ṭṭabla ; dγa din din, di ddqiqa-nni kan, Si Mextar yal taγawsa tefruri tewt-d s allaγ-is tban-as-d akken tella, d aktay neγ d amkan, yeflali-d umennuγ-nni d-isseγlin

1 Feḍfeḍ (s teγdamsit) : trembler de peur, être remué, secoué.
tugdi d rrebrab γef taddart, yessexnunes-itt deg-sen, deg yiḍ-nni amezwaru, d amennuγ i d-immγen tura inṭeḍ-d  γer tudert-is netta. Ɛammi Sadeq ifassen-is ttwarzen γer tuyat n Yeḥya ; immeslay-d, Si Mextar la t-id-yesskad, immeslay-d s yiwet taγect d tafessast, amzun akken yettɛanni s iɛessasen n tmurt-is.

Ur ttag°ad, a Yeḥya tarwa idammen-iw aɛzizen. Iḍ itran-is d lmesk immeγ-d iẓeḍm-d f ṭṭejra nneγ taqdimt n lqedma.

(dγa la yesskad (Ɛammi Sadeq) tikurin-nni n waḍu yetteknunnuḍen ger iferrawen n tluzett)

La tettru tluzett f tluztin yellan deg wul tukksa nnsent ur d-teg°ri d anebdu yettsuḍu-d waḍu yesskew ifer-is aqcic netta yettinẓi tettneẓẓif tasa-s (tura yesskad taluzett)

Tugdiwin merra iteddun di temẓi yiwet kan i d-yettγimin di tewser.

45
(tura d taluzett i yerra d inigi)

Am wass-a a d-tlal tejmilt ad am-tuγal

Teṭṭfeḍ tṣebreḍ abrid-im d abrid n tlalit

Ass-nni mmeslay tiniḍ lḥif nneγ amek iga.

imeslayen agi mačči kan d Yeḥya weḥd-s i ḥuzan iḥuss-asen, ula d sin yergazen-nni ukin d wulawen nnsen fsin. D imeslayen deg d-ttunefkent tregwa n ṣṣber, n wayen iṣeḥḥan d wayen illan d llsas, tiregwa ara yefdun yessukksen tudert nneγ ; ttufekklent tuyat nneγ, bubbent ayen ibubb wedrar, ma d ulawen ṭṭfen deg wawal ur unifen i iberdan ; yeg°ra-d usuref nesfillit fell-aneγ a d-yili, γas ma nezzuzzel tissi idammen neγ nettwalas di tmegraḍ.

Imeslayen-nni n ɛammi-s, mačči d anamek nnsen i d-yeg°ran ; i d-yeg°ran d tezγel d un-azir-nni¹ nnsen, d times d yirrig-nni i ten-izedγen, sbaɛden akkin tugdi ssanfen-as, tennefk i tillas n yiḍ d waḍu iwakken akukru ad yettwikkes, di taddart neγ di teγzut, iwakken daγen yal yiwen seg wid yenṭerren di telt yyam agi, a t-id-yuγal wemkan-is.

S asirem-nni n Ɛammi Sadeq, yerna-d ṣṣut i d-ikkan amzun akken seg ugemmaḍ, yekka-d si teγzut d wedrar iɛussen γef Weq-

1 Anazir : brasier avec flamme, grosse chaleur, fièvre (Dallet, 593).
bu ; teγli-d imiren talwit ters-d γef wulawen, yemsuγal Yeḥya netta d sin yergazen-nni, msuγalen nitni d tebḥirt-nni s anda d-ttwaɛerḍen s imensi-nni γef d-teγli tatut. Ad tγileḍ tura m’ara ten-twaliḍ, m'akka bdan učči di sin yid-sen, ad tγileḍ kra ur yelli, kra ur yeḍri, dayen ters nniyya nnsen tethedden, amzun akken Yeḥya yer-ra-yas i Ɛammi Sadeq « Aqbu tura tuγal-it-id ccbaḥa-s ». Maca akken kan iṛuḥ Yeḥya a d-yeddem taγenǧawt-is, ulin-t-id iriran imeqqranen, yekker seg wemkan-is yerwel si tebḥirt akkin γer tkuzint γer xalti-s Alula, uqbel a d-yemḥiḥed Ɛammi Sadeq neγ Si Mex-tar. Ala, mačči γef yiri nnsen nitni i ters lmeḥna n Yeḥya, maca tikelt agi d lkil i ifaḍen iɛadda tilas, alar-mi ula d yiwen, d nitni di sin neγ d wi nniḍen, ula d yiwen ur yezmir a d-yini s anda d wamek ara teffeγ.

Ma d Yeḥya d tazzla i yuzzel ad yeddari yessentel im-an-is di tkuzint, γer xalti-s Alula s-yellin iγallen-is nettat terna-ten s iγallen-is, tessemḥalleq-it uqbel ad as-d-iban wayen yeḍran di tebḥirt, teṭṭef-it tẓemḍ-it γer tfek-ka-s. Yeḥya ččurent-d wallen-is d imeṭṭawen deg yed-maren n xalti-s Alula, yekkat-d deg-sen nnefs yessem-biwil anyir-is d lḥenk-is am win yesmuḥtulen a d-yuγal γer ddunit. Deg wemlak-nni deg yettwamlek Yeḥya, Xalti Alula tules-d yiwet n temsaɛreqt d-ttawin si zik di tγezza d walmaten, neγ ahat d nettat kan i tt-id-yesnulfan imir-nni, dγa s usbecbec n taγect-is tebda la tcennu γef wefrux-nni, mi yufa lɛacc-is iwala ifurkawen ččuren d isennanen d inijel, ur ilaq ara a t-tekcem lxelɛa n tudert-is neγ tin n at wexxam, ilaq-as ad is-senqed s anda zzin isennanen, γer berra neγ γer daxel, mi yessenqed akken ilaq ad as-d-iban webrid m’ad
iṛuḥ ad ifferfer neγ ad yeqqim di lɛacc-is. Yeḥya yufa γer imeslayen agi n xalti-s, dγa ula d netta yewwi-d yiwet n tenfust, amzun akken d tiririt n wefrux i s-islan i ccna deg wemkan-iw amehbul, igenni llint tewwura-s ; γef ufurk agi deg yella lɛacc-iw, lmus n ttesḍila la iceṭṭeḥ. Nek d afrux aql-iyi rewwleγ ḥebbken wafriwen-iw s wayen illan di tezmert, ma d inig-iw deg genwan mačči d nnger n ddunit.

Xalti Alula terna teẓmeḍ Yeḥya s idmaren-is, tuγal tkemmel awal-is, γas akken iban-as-d wezmumeg la yettemrurud γef yimi n Yeḥya, γas¹ afrux amehbul i sen-yettcetkin i igenwan yekkat-asen llir ! Wanag ad yecnu kan i yiman-is f ssaɛd i t-id-ifkan d afrux. Muqel s amergu, di tili n tferkiwin d walmaten ; γas tizemrin i yeẓran ul-is, tayri nniḍen ur telli ur d-tettnulfu.

Yeḥya imiren, mi s-isla i xalti-s, amzun akken ibγa ad ibeddel awal, yessuter-as ad as-d-tawi tamacahutt-nni n « Ṣaleḥ amaẓuẓ amag°ad », ma d nettat amzun akken tfaq-as ibγa ad yessinef i wawal, terra-yas kan « ur zmireγ ara, tagi d ɛammi-k kan i tt-yessnen ».

Yeḥya yefhem imiren izad-as lfeṛḥ, ilaq-as ad yerr algam i wul-is, ma d xalti-s Alula tefhem tugdi-nni d-yeγlin f Yeḥya. Xalti Alula tessuter di Yeḥya ad yawi γer tebḥirt tiṛemmanin-nni tesseqcer, tsers-itent di tegdurt n talaxt, γef yiri n ṭṭaq yellin γer tillas n beṛṛa, s abṛaḥ n tkuzint, s itran d useklu-nni² dγa n tṛemmanin.

Mi s-tessuter ad yawi tiṛemmanin, amzun akken d asedhu kan i tebγa a t-tessedhu, ad as-tekkes akuffir d wumran³, ad as-tekkes irebbi-nni ines deg yetḥennec

1 Anamek-is dagi d : sauf.

2 Aseklu, isekla : arbre (Amawal). Ombre, silhouette (s tcelḥit).

3 Umran : chagrins, peines. (Dallet, 513).
yedduri. Maca di tmuγli-nni s-tesseḍfer mi yeddem tagdurt yezger yes-s takuzint, tedda tasa-s d-icfan, am-zun akken mebla ma tnumer iman-is¹, i lqerḥ aqdim n tmeddurt; γer lqerḥ-nni aqdim yerna-d ṛṛwaḥ n Yeḥya; yerna-d daγen wayen i t-yeggunin akkin, di tebḥirt, di ccna-nni d-yettinzizen ur iban ansi d-yekka, ha d ṣṣut aqdim ha d aḥussu-nni s-izedγen tasa. Dγa tecna

Dagi yiwen ur t-id-iṣaḥ ad yewhem di lqerḥ n tarwa D-yeswan si tregwa-nni n zik Yemma-tsen tessen-asen ccan attan weḥd-s d tinigit tcennu fell-asen trennu dγa tecna, amzun akken d tameṭṭut tamehbult, nettat tsul teqqim γef tγalaṭ tqubel taṛemmant tili teẓḍa-d yir ẓeṭṭa, γef tewrirt agi sennig Weqbu. Anebdu yagi, tuga² deg-s la trekku am tsekkurt ur nesɛi iḥiqel. Imdanen nitni ur iban amek akken i lsan, wa d aγilas, wa d uc-cen. Γas inisi i yesmeγren akal n tmurt-is. Isennanen n tayri γef uzagur-is, issegliliz timegraḍ di ddunit merra.

Yiwwas a d-yali tasawent n tewrirt agi d-izgan γef yiri n Weqbu; abrid abrid deg wuḍan d wuḍan, w’iẓran m’ad yessenger Aqbu yessenger tawrirt-is. (Tekker-d si tγalaṭ-nni γef teqqim, tḥukk ifassen-is di sin γef tqen-durt-is, deg wemkan n tɛabbuṭ.) Mmi amaẓuẓ yemmut, sebɛa wagguren drus aya. Yessen-as i lferg usekkur

¹ Mebla ma tnumer iman-is : sans effort.

² Tuga : herbe.
m’ara yesrifeg yerwel, yessen-asent i tfextin merra ttandayen i yewtal-nni izubaγen n lexla. Alarmi d asmi d-yeγli ugadir γef lɛamer-is, iḥuza-t-id lewǧeh. Aziγ d lgirra i d-yewwḍen. Tili teẓḍa-d yir ẓeṭṭa, γef tewrirt agi sennig Weqbu. Dγa tesbedd din ccna-ines, ma d Yeḥya isul ur tt-yefri ara d yiman-is m’ad yezger taw-wurt n tebḥirt neγ ala, yezga yeqqim kan deffir-s, deg ukulwaṛ-nni yewlellsen, ger izirigen n tafat d-yekkan si tkuzint. Yeḥya ur t-yekcim ara uγemlil¹, amzun akken deg waddud-nni yebded ger wemkan d wayeḍ, d ul-is i t-yeǧǧan dinna, deg wemkan-nni deg tella xalti-s, d amkan i γer yufa wul-is tellez tasa-s. Tawwurt n tebḥirt ur t-tettak ara akkin, lemmer mačči d tagdurt-nni n tṛemmanin i s-d-ismektan tella din xalti-s, tella s taγect-is d wayen icedha wul-is. Yelli tawwurt n tebḥirt, dγa akken kan yekcem di lǧerra-nni n tafat d-ikkaten γer wadda n tluzett, yesla-yas i Si Mextar mi s-inna i Ɛammi Sadeq, amzun akken ilaq a d-isel Yeḥya, yesla-yas mi s-inna, « asγimi n tmenγiwt a d-yili azek-ka ». Isers tagdurt n tṛemmanin tama n ɛammi-s Sadeq, yeqqel s amkan-is, γer yixf n ṭṭabla, yezga-yas-d bel-legdis i Si Mextar. « Lḥaǧ Smayen akked Zenṭuṭ amaẓuẓ a d-asen γur-k s axxam-ik, d abrid n sbiṭar ara d-aγen, γef lxemsa n tmeddit. A ten-teffreḍ alamma d ttamanya, a ten-teffreḍ daγen m’ara d-qqlen. Ur ttṛuḥun ara alamma yuli wass, d abrid i ten-id-yewwin ara ten-yerren. Ur tettedduḍ ara yid-sen, ẓran. » Si Mextar ifukk ameslay, Ɛammi Sadeq yessendi-yas tagdurt n tṛemmanin. Yuγal yenna-yas « Ya Mextar, ilaq ad as-nernu azal n mraw wussan i wesγimi agi n tmenγiwt,

1 Aγemlil : inquiétude (Dallet, 616).
seg wass n ssuq d asawen. Taddart ilaq a tt-id-yuγal nnefs, tlata wussan ayagi tura i d-teγli fell-as rrehba n tugdi. Ma d lɛasker, illa w’iẓran, ahat ad qqlen ansi d-kkan » ; Yeḥya yella yettmuqul tiɛeqqayin-nni n tṛemmant mi la ceṭṭḥent, d tizubaγin, ger iḍudan n Si Mextar. Ẓẓḍec n ddunit merra yessusem ; i d-yeg°ran s lbaɛd d aggur n tziri, yesberber akka cwiṭ, d amezyab amejiṭuḥ n tafat i d-yesfawen γef teγzut d wedrar, d azrur¹ n temlel tamsarit deg igenni d-yessan usu yemmeččen s yetran ; tasusmi tezzer di tezγel seddaw isekla, ma d yiwen wuccen la yeskaɛwiw, yemmerkes² usuγu-ines yerwi, yettnusru yettmettat cwiṭ cwiṭ di ṭṭlam. Sani ara trewleḍ ? Ur yelli wemkan iḍen i s-yellin ul-is am winna i rriḥa n tbexsisin d rriḥa n tlu-zett. Deg yimir-nni dγa, akal yezdi-d iman-is, ṛṛuḥ-is yessufeγ-asen laɛqel i iɛessasen yellan deg walmaten. Taqubaɛt n tzemrin, si zik n zik i tla³ tamusni d ayla-s ; γef tara yettalin d uγanim yettawin, ur tesmuγbun ur tesḥissif, teggar-d kan alejlej izedγen ul-is. Tasemhuyt⁴ agi ur tselleḍ ara i taγect-is, γas akken tezha tennecṛaḥ. Di ccna i d-yeg°ra yisem-is, tettali tettṣubbu tessental iman-is tessaram ad yali wass. Atwal tetwel⁵. Di lfeṛḥ di tiγwist n ssaɛd-is, yiwet n tugdi i yettcellifen afriwen-is, tugad Ihuẓẓiyen a d-nneγlen fell-as s waṭas amzun akken d ig°efran acḥal d abrid

1 Azrur : frange (Dallet, 955).

2 Mmerkes (tacelḥit) : mélanger.

3 Tla : tesɛa.

4 Tasemhuyt : saison (Amawal).

5 Twel : être adroit (Dallet, 830).
ma tγab

γef wallen nneγ

mačči d tuffγa

i teffeγ

seg lexlawi nneγ

d yigran nneγ

d acu kan

ayen tra a γ-t-id-tini

mačči d allen nneγ i yeḥwaǧ

maca d imejjan nneγ

acku s taγect-ines kan

i d-tesskan iman-is.

Ma d Si Mextar yerra-d awal « lɛasker, ṛṛwaḥ ur ttṛuḥun ara. Taddart agi a tt-hudden qeccuc meccuc, argaz argaz, deg wuḍan d wuḍan, alamma ḥecdent tla-win ctiqent irebbi. Ula d ilmeẓyen a ten-qelɛan d izella-fen ak°ren-ten seg iẓuran nnsen, ad idiren alamma ḥedṛen kkawent tyersiwin nnsen, nitni d kra n yemγaren itessen lkif, azagur nnsen isenned yenṭeḍ s idγaγen. Ilaq ad as-d-naf lkil-is i tmenγiwt agi, nekkini d lkil-nni kan umadaγ i s-d-ufiγ. Mačči d afrag n tmet-tant i d-nesnulfa, ala, d ẓẓerb i nesseγres, nelli-yas tiwwura γer ddunit merra, tazmert i d-yusan, ifadden i d-yusan mṛeḥba ; m’ur nessaweḍ ara a d-nini ayen i γ-iqehren, ulac tameγra, ulac ṣṣber ara ifeṛḥen yes-neγ. Asγimi agi n tmenγiwt, w'icqa ma yella-d azekka neγ yella-d di mraw n wussan. Awi-d kan a nidir, awi-d kan a nili, d wagi i d llsas. » Ɛammi Sadeq ihucc aqer-ru-s, maca mačči d imeslayen n Si Mextar i yebγa a ten-id-yessken, a sen-yefk azal yernu-yasen afud, ala,

52
ihucc aqerru-s iwakken ad yefk azal yernu afud i lǧeṛṛa-nni nnsen, d lǧeṛṛa d-qqazen di tsusmi n tebḥirt. Yuγal yusu-d, mačči akken ad tserreḥ taγect-is, yusu-d iwakken ad yessukkes yejbed iman-is, ad yessinef γef imeslayen-nni iwumi yesla, ad yak°er fell-asen taqej-jirt, acku d ayen ibanen d imeslayen iweznen, d imes-layen yesɛan tafenṭazit, yesɛan tazmert, maca ur dasen-yufi lbenna ur yufi deg-sen lxiq d ṭṭiq d uγedlilef¹ izedγen tiṛwiḥin.

Yenna-d « ẓriγ d acu i d amadaγ, ẓriγ d acu-tt taddart agi. Ẓriγ imjuhad yečča-ten wul nnsen, la ssaramen iḍ d wass ad zdin lqedd nnsen ad yaweḍ annect n lqedd n ddunit, ad ilin mačči d uccayen yesseḍfaren  iṣeggaden di lǧeṛṛa nnsen, ad ilin d iɛessasen, d inebdaden n tudert, tudert deg tella lbenna n yiṭij d-issaγen γef yigran, lbenna n wayen d-nmegger s ifassen nneγ.

Ẓriγ ulawen nnsen la ttfeqfiqen γef tej-milt ad asen-tuγal, maca lgirra ad tiγzif, la ttwaliγ ad tiγzif ugar n lexrif d ccetwa, ugar n tefsut d unebdu. Daymi taddart ur bγiγ ara ad tekkuffer di tugdi. Ilaq ad tidir, ad tidir ass-a d uzekka. S uzekka ma yella tudert tugar-itt tγelb-itt tugdi, ass-nni lǧedra izedγ-itt maras, γas in’asen i yemjuhad ad rren agelzim s axxam.

Di mraw wussan-nni deg ur d-yettili ara wesγimi n tmenγiwt, a d-awiγ Lḥaǧ Smayen akked Zenṭuṭ amaẓuẓ s axxam, a ten-ssenseγ, ad asen-d-awiγ irgazen nniḍen, wid n taddart d wid n tamiwin n taddart, iwakken ad mmeslayen yid-sen, iwakken ad ẓren amek i temcub-bak tekres tmeddurt nnsen, ad ẓren amek ara reṣṣin iẓuran nnsen, am wemgud-nni n tfeṛṛant neγ n tmeγrust ixeddmen akal-is tlata neγ ṛebɛa iseggasen uqbel a d-

1 Aγedlilef : angoisse (Dallet, 603).
yezmumeg i tafat s lfakya-s. Di mraw wussan agi, tad-dart merra s timmad-is ad tettgani d acu ara d-yelfun, asγimi n tmenγiwt a d-yelfu d asγimi n lḥeq mačči d asγimi n lbaṭel. Γef waya a Si Mextar i ssutreγ deg-k a neṛǧu kra n wussan. » Dγa Ɛammi Sadeq yessusem.

Yeḥya yettmuqul Si Mextar, dγa Si Mextar yenna-d « Ssenγ-ak tajmilt a Si Sadeq. » Yeḥya yekker, tetkaki-d tfekka-s, amzun akken imeslayen-nni d-nnan zdat-s rran-d seḥḥren-d deg-s zzyada n teṛwiḥt, amzun akken ters-d talwit tezzi-yas-d, telli-yas-d tura cwiṭ n tewwurt ad imerreḥ di liser, γas akken mazal tugdi d lweḥc n temgerṭ.

Dγa s uṣeffer i yewweḍ γer tkuzint, d ayen yeswehmen xalti-s Alula. Nettat tenna tifirellest teγleb tagrest di tazzla; mi d-tewweḍ tefsut γer tferkiwin uzemmur, a tt-tafeḍ tesskad amergu, tettawi-d di ccna trennu.

Yeḥya yenna-yas kan « bγan ad swen lqahwa. » Xalti Alula terra-yas « attan tewjed. Awi-yasen-tt. At-nan sin ifenǧalen. » Dγa, akken kan iṛuḥ Yeḥya ad iffeγ si tkuzint, tenna-yas « ma d aṣeffer ṣeffer γef yiman-ik. Ur ttɛaṭṭil ara kan γef tguni, γur-k ad tettuḍ. » Dγa aṣeffer-nni n Yeḥya yeḥbes din, amzun akken ikecm-it uferfud γef imeslayen-nni n xalti-s, ikukra a d-yili kra, ikukra i d-iḍerrun a d-yebded zdat-s a t-yessergagi am wakken yergagi di tebḥirt mi t-id-yenγa ɛammi-s Sadeq s westeqsi-nni.

Cwiṭ kan akka Yeḥya isaɛd-asen iḍ nnsen i yergazen-nni di sin, iṛuḥ ad yeṭṭes.
Yelḥa yiḍ yennemḍar si tissi γer tayeḍ, di tnafa deg tezdeγ tugdi, ula d taṣebḥit yexleḍ deg-s unezgum d lfeṛḥ, rsent fell-as tqudurin n nnda rrant-as taduli.
56
D Xalti Alula i d-yeflalin d tamezwarut, tban-d ten-nedwal-d¹ deg izirigen-nni n yiṭij d-ikeččmen ttemzaz-zalen si ṭṭwiqan n tkuzint ; iṭij amzun akken yessetḥa neγ mazal ters fell-as tissi usemmiḍ. Ticiṭwin n wesγar yewweḍ-d lḥess nnsent mi grent γer tmes la ttṛekṛikent, yewweḍ-d daγen lḥess iɛeqqayen n seksu mi d-ḥemmun swecwicen di lmeqli. Taggara iḥdeṛ-d ṛṛwaḥ n Si Mextar, n Ɛammi Sadeq d Yeḥya ; Xalti Alula tesseḍfer-asen tamuγli γezzifet, tettwali deg-sen tettha-bi. Ma d nitni (Si Mextar, Ɛammi Sadeq d Yeḥya), di tṣebḥit-nni tazegzawt deg mazal tillas, yers usaḍuf² γef tuyat nnsen amzun akken d azaglu, yers fell-asent nitni qeblen-t, am wakken yers γef temnaḍin merra idurar d iqenjuɛen³ n Weqbu : ma tudert-ik din, ula d tamettant-ik din. Asaḍuf agi, yiwen ur yeẓri melmi i d-yebda, yiwen ur as-yessin talalit. Yiwen ur yeẓri ma si kra n ten-fusin-nni n zik i d-yuγ aẓar ; di ten-fusin-nni, amezdaγ amezwaru inkeṛ win i d-yemmγen ad iḥweṣ akal i yi-man-is, inkeṛ-it ur yeẓri ma s tin n nnefxa-nni yettleq-qimen leǧruḥ, neγ d akal i d-isuγen abbuh, ifeggeḍ-as lkli ur yezmir ara, d lawan a d-yarew kra. Neγ ahat, seg wuḍan d wuḍan-nni n zik mi tudert tettgani timenγiwin ara d-yelfun, asaḍuf agi d akal kan i t-id-yefkan yesse-

1 Nnedwal : paraître, se montrer, faire acte de présence (Dallet, 545).

2 Asaḍuf : loi (Amawal).

3 Aqenjuɛ, iqenjuɛen : piton (Dallet, 668).
fruri-t-id s tezmert-is, seg-s i d-sriddiment tregwa ur nettγar yesswayen tiṛwiḥin nneγ s tuffra ; tudert-nni mi yuli wass, amzun akken tesrusu tazdemt n lqerḥ γef tuyat n yelmeẓyen, tesrusu tinimar1 nnsen di lmizan, nitni γaben ṛuḥen am tagut γef tγaltin, iγab ula d isem nnsen seg wefrag akkin, ṛuḥen s nniyya nnsen d wannuz, ur d-ufraren deg wacemma amzun d lferg umergu yesrafgen sennig walmaten2, tettunefk tmeddurt nnsen i ẓẓelṭ deg tettexnunus tettemxebbaḍ teṛwiḥt. Yerna-d kra akken unezgum yemyekcam yemmerkes netta d yiṭij-nni d-yeflalin yelli-d allen-is γef tγaltin. Maca, mačči d anezgum i d-ikkan seg wayen yettḥulfu neγ yessefray wul n Ɛammi Sadeq, n Si Mextar neγ n Yeḥya ; anezgum-nni yekka-d si llun d yeγman-nni yersen γef yedγaγen d ukeṛmus, flalin-d seg-sen amzun akken ttuzedγen, tella deg-sen teṛwiḥt, yuki-yas wul iḥuss-as d aḥussu. Akka ula di tmucuha-nni n zik n Tmazγa : imukan iqerben tuddar, ismawen nnsen smektayen-d leǧnun yettilin din, smektayen-d lhiba nnsen, d wid yettḥaraben neγ d wid yestewḥacen ; leǧnun agi ur s-gin ara leqrar i tudert n wid yettamnen yis-sen, wid-nni i ten-isebγen rran-ten d ssaddatt neγ d lawliyya, ttleqqimen-ten si temẓi deg wallaγ nnsen, srusun deg-s taɛkkemt ẓẓayen, taɛkkemt n teṛwiḥin yettnemḍaren ihemmlen, tthummunt ttaγent-d tamurt adrar luḍa. Arraw agi nnsen, mi sent-slan i tmu-cuha i sen-d-ttalsen, amzun akken tennerna tezmert nnsen, sakkin a d-kken sennig tugdi d ṭṭiq izedγen uḍan.

1 Tinimirt, tinimar : difficulté, effort (Dallet, 566).

2 Alma, almaten : prairie naturelle. Fréquent en toponymie (Dallet, 454).
n tuddar, ad izmiren ad qablen ddunit a tt-qazmen ; ula di tgecrar-nni nnsen ifeclen, ula di lḥewj n tezmert, tta- fen-d amek ara s-ssemḥallqen gen-as isem i ddunit, iwakken s uzekka m’ara d-teg°ri ger ifassen nnsen, d nitni kan ara tt-id-isneṭqen. Degmi ula d iṭij mi d- yecreq ad ak-d-iban icebbeḥ-d s ccbuḥ ṛṛḥuḥ, amzun d targit n tirga i t-id-yurwen ; di tṣebḥit agi isebγen idurar d yedγaγen s yeγman, iṭij a s-tiniḍ d tarusi i t-sersen γef tissi yejjenjṛen, seg wakken d-ittban d azegzaw deg igenni d-iserrḥen i tcuḍaḍ-is tiẓerwalin yennefḍasen ; a s-tiniḍ d yiwet n tɛebb°ajt uẓeṭṭa, si tid-nni iṣebbren ur nettayes, i isersen iman-is kra yekka yiḍ, tnuda lenwal d isufar ara tezdukel, alarmi d-tessufeγ annect-nni n yeγman zeddigen am waman, tettizrir-d seg-sen tafat ; win s-issnen i ccbaḥa n tafrara d-yeflalin mi yuli wass, yerna d ccbaḥa γef ur yebni yiwen di taddart, winna ad wehment wallen-is mi ḍallent fell-as, acku d tissegna- tin n tayri ara d-yentun deg weksum-is. Ɛammi Sadeq d Yeḥya ddan nitni d Si Mextar alarmi d abrid n Bgayet, gezzmen iberdan n taddart, ttanfen i imukan deg tella tɛessast n lɛasker, ladγa imukan d iberdan-nni d-yuγ winna d-yesγamen i tmenγiwt, tlata wussan aya, ta- meddit-nni deg d-iwweḍ Yeḥya s Aqbu. Mi ttṣubbun γer teγzut, Ɛammi Sadeq, Si Mextar d Yeḥya ur yelli kra i ten-icewwlen, d asγuggu-nni kan iyuzaḍ d useglef n yiḍan, deg wefrag n yexxamen. Ɛammi Sadeq d Yeḥya, s kra imeslayen kan i d-neṭqen uqbel a d-iḥdeṛ ṛṛwaḥ n Si Mextar : akken kan iger kra isurifen γer zdat, yezzi-d γer-sen tikelt taneggarut uqbel ad iγab di tama nniḍen n walmaten n Si Muḥend, anda akken ye- mlal webrid n Bgayet d win n Yemceddalen, akkin i

59
Igenduzen, deg webrid-nni yettawin s idurar anda ttilin yemjuhad, γef wakken d-ttalsen. Qbel a d-qqlen aγen-d tasawent-nni n taddart, ṛǧan alarmi yemmut lḥess-nni ubeṛnus n Si Mextar yettḥukkun yeskeckuc γef wuzzu : di tsusmi-nni n tṣebḥit yelsan s uzegzaw, d askeckec-nni i d-ittaken lkil isurifen n Si Mextar, i d-ittaken daγen, amzun akken d ssḥur, lkil n tikli-s γer zdat, s amkan deg reqqent tirgin n tudert, d amkan seg ara d-tettuleqqem twenza nnsen di sin, Ɛammi Sadeq d Yeḥya, ad ffγen seg westehzi d weγfal ssukksen-d iman nnsen si tidderγelt d lbaṭel azeggaγ i ten-ibbuṣan.

Dγa imir-nni i s-d-tban i Yeḥya tidett-nni γef d-immeslay ɛammi-s, d tidett ikemsen yeknunnḍen deg wul-is am takurt. Inṭeq-d Ɛammi Sadeq, s yiwet n taγect ur as-tt-yessin ara Yeḥya alarmi d ass-n, d taγect i d-yennan dayen tura mmuten wussan n lfuṛuḥ, mmuten wussan-nni n sserr d ccbaḥa, dayen ur d-yettuγal ara bermesyun-nni n zik deg yezha yennecṛaḥ wul, deg myussanen myekcamen lbaḍna, asmi ɛammi-s yetturar s umundul¹ yessawal-as-d timucuha.

Inṭeq-d ihi Ɛammi Sadeq yenna-d « ur nemmeslay ara aṭas seg wasmi ak-ka d-tewwḍeḍ, maca iban-iyi-d twalaḍ kra yellan. Tlata wagguren ayagi tura, di taddart agi, aql-aγ neḥṣel di ǧahennama n lewḥuc d wuḍan iwaγezniwen. Win ur nessin ara ad yeqqim deg wexxam-is, ma yeffeγ si lweqt akkin ahat ula d at wexxam-is ur t-ttaɛqalen ara.

D yir leǧnun i γ-d-ikecmen akal sseqdudḥen tiṛwiḥin nneγ. Di teẓgi reqqen yergazen, ma d uccen ugemmaḍ yexdem tawaγit d ufernas deg idurar d iqenjuɛen agi.

1 Mandoline.
tettwaliḍ sennig Weqbu (dγa yessken-d ixxamen ssqef nnsen n yeγlel, msunnaden wa γer wa, myuṭṭafen, d tigemmunin timejṭaḥ yeckenṭḍen γef icuqar a s-tiniḍ ṭṭfent taɛessast); deg wedrar teγli-d tugdi d tameq-qrant, imdanen tura ttṣubbun γer teγzut. » Ɛammi Sadeq ikemmel awal-is s imeslayen-nni iḥemmel, wid-nni yesrusu γef tudert n wussan n tmurt Iqbayliyen, dγa yenna-yas i Yeḥya « ma tecfiḍ γef tmacahutt-nni n Mqidec bu lehmum d tteryel taderγalt, tinna n Mqidec bu lehmum

Ur neggan,

Ur nettnudum,

tura ihi, timucuha-nni, aql-aγ neffeγ γer-sent, aql-aγ deg-sent, aql-aγ di tmennuγin d tfextin nnsent, ur neẓri ara tura m’a d-yennulfu yiwen n lǧen ara γ-yefdun iḥareb fell-aneγ, ma nγaḍ-it ad aγ-d-yessukkes si nniyya d lḥif deg nella. Aggur n tziri ma iɛuss yesberber γef tudert nneγ, a s-tiniḍ d tazzla i la yettazzal a d-iṭṭef izerman; di tili-nni deg iteddu yettaẓ, la yesḥerkikk icekkuḥen n ṭṭjur, yessedrag tissegnatin-nni yeqḍaɛn n tmettant, ssem-nni i d-yegmer yettawi-t γer tnafa n yergazen. » Yerna-d Ɛammi Sadeq aggur n tziri, ulac win i t-yugaren di tazzla agi n lmeggtin, ula d iṭij s timmad-is yerra-yas algam, yessaweḍ-it alarmi ur yezmir i wacemma. Ɛammi Sadeq yesbedd awal di tuzzya-nni n webrid seg ttwalint wallen ccbaḥa-nni n teγzut yeγza Wasif Ɛabbas ger idurar. Dγa yenna-d :

Tlul-d d Tamurt-Tameṭṭut

tlul-d tettgani

teǧǧel teṭṭef di tuǧǧla-s
igenwan terna-ten,

terna agguren izubaγen,

terna isaffen isemmaḍen n waggur n tziri yiwen ur ten-yekcim tikelt nniḍen ;

iγab umalay1 amezwaru di tefsut-nni aql-aγ nettufeddex ttufeddxen iẓuran nneγ uqbel ad yessali wass times-ines deg igenwan

Taγzut agi d tinigit d awḥid deg-s yexlaɛ deg-s yeggan ufalku amaẓuẓ

Ay afalku amejṭuḥ afalku amejṭuḥ siwel-iyi-d asḥissef yifen di ccbaḥa taṣebḥit neγ tufat n imerga asḥissef yifen iṭij yettemḥejwaṛen di lebḥuṛ

Ay afalku amejṭuḥ aql-iyi cbiγ

1 Masculin (Amawal). Ici dans le sens de : mâle.
ameksa yeksan La itezzi irennu usefru deg uqerru.

Dγa Ɛammi Sadeq yezzi-d iγil-is ayeffus γef tuyat d temgerṭ n Yeḥya, mi t-id-yessemḥalleq amzun akken d aɛiwen ara ten-iɛiwen iwakken ad alin abrid abrid alamma d tirkabin n wexxam. Anida bniγ tafat i n-ufiγ lehwa tekkat... ur d-teg°ri tseddarit ula deg wemkan-nni seg d-ffγen sgellin, ffγen-d yefka-ten wemnaṛ akkin iwakken ad ddun d Si Mextar a t-awin γer tmurt n wuccanen; deg wemkan-nni dγa, zdat wexxam anda xalti Alula teqqim weḥd-s, d iγersiwen n wuzzal i n-ufan bedden wwten tigusa, sbedden taseddarit nnsen.

Ɛammi Sadeq yeẓmeḍ iγil-is ugar γef temgerṭ n Yeḥya, yini-yas « in’asen ur tessineḍ ula d yiwen seg wasmi akka d-tewwḍeḍ, yerna, ma steqsan-k-id (yelha-d tmanya neγ ttesɛa-nni n lɛasker yellan di les Jeeps, tura ahat zdaxel n wexxam i llan), in’asen ṣṣebḥ agi, uqbel ad teqqleḍ γer temdint n Lezzayer, nṛuḥ nmerreḥ alar-mi d Igenduzen », yettmeslay yettaẓ γer zdat, akukru yesferfuc deg wul-is, d akukru i s-d-immalen s tuffra dayen tura, fell-as netta Ɛammi Sadeq yefra ssuq tenza sselɛa.

Yuẓa γer snat n les Jeeps-nni, s usurif-nni dγa iwumi yessγad deg weskeckec n wuzzu, m’akken Si Mextar ifel akkin i wedrar. Akken d-ttaẓen s axxam, yiwen uɛsekriw, d ilemẓi d azubaγ, imekken-d γur-sen taxenfuct tawezlant n tmerṣaṣt, yesbedd-iten din, yen-na-yasen ur d-rennun ara tikli alamma yewweḍ-d ccif-
ines. Syen akkin yessufeγ ṛebɛa lewǧuh (aɛsekriw-nni azubaγ), d lewǧuh yeqquren iḥeḍmen, am win ara sen-yinin i Ɛammi Sadeq d Yeḥya : dayen tura ur d-yeg°ri wacemma ger ifassen nnwen. Ɛammi Sadeq yenna-d, maca mačči d asteqsi i yesteqsa aɛsekriw-nni, yenna-d kan mebla ma yegguni tiririt « ur iyi-d-iṣaḥ ara ad kecmeγ s axxam-iw ? », amzun akken d zzyada n wawal ur nesɛi lmaɛna, neγ bitt d asxerweḍ neγ d aserwet beṛṛa n wennar, neγ amzun akken d rregmat.

Aɛsekriw-nni bu icebbuben izubaγen yefka-yas lbunya i tewwurt n wexxam yelli-tt, yeṭṭef Ɛammi Sadeq si lexnaq n lbista-s idemmer-it deg ukulwaṛ. Yeḥya yufa-d lḥal yedhec mi iwala snat-nni n les Jeeps, adhac-nni ines yeqqel-as d tugdi, d lxelɛa taɛeẓẓugt mi iwala tiri-rit-nni n uɛsekriw ; Yeḥya yefqaɛ, tfukk tasa-s ulin-as idammen, yuzzel yewwet aɛsekriw-nni s uqerru γer tɛabbuṭ yesneg°dam-it γef terkabin n tewwurt unek-cum ; deg yimir-nni dγa, wten-t-id netta s warkas-nni n lɛasker γer tewwurt uqerru, sdubbzen-t alarmi yexsef, dγa di tallit-nni deg yexsef, lɛasker wwin Ɛammi Sadeq, Xalti Alula nettat tuyes tettazzal deffir la Jeep-nni i t-yewwin.

Di taddart steqsan, kra tekka tṣebḥit, m’a d-awin kra n lexbar i Xalti Alula d Yeḥya ; alarmi d azal i slan Ɛammi Sadeq wwin-t γer Temnaṭ n Bgayet, tura dayen yiwen ur yezmir i kra a t-yexdem, sya d asawen sefḍen lǧeṛṛa-ines di taddart n Weqbu. Tamed-dit-nni Xalti Alula d Yeḥya ṭṭfen tamacint di lagaṛ n Tezmalt. « Xalti Alula ad teqqim di temdint n Lezzay-er. » Yeḥya, yedda yid-s baba-s d sin imeddukal-ines n Bistrot des Délivrés alarmi d lbabuṛ Président-Cazalay.
Yeḥya γur-s tanfult¹ n tserkemt tis ṛebɛa² (yettalas ak°ersi aγezfan d walluy γer tγerγert), yedda yid-s waggaw nnsen Muqran, amzun akken d amnir-is³, d analmad n tmejji sin iseggasen aya di Lpari.

1 Tanfult (tacelḥit) : ticket, billet, feuille. Ici dans le sens de : billet.

2 Billet de 4ème classe.

3 Amnir : guide (Amawal).
66
     Lezzayer - Lpari
67
68
Lebḥeṛ yers d ayen kan, segmi yebda usikel¹ alarmi d tezweγ-nni taneggarut yettcerrigen igenwan. Amur ameqqran n wass, Yeḥya yesɛadda-t γer deffir n lbabuṛ, yekna γer tkeffa-nni n waman, amzun akken yettaɛǧib deg-sent, ladγa mi tekkat deg-sent tafat alamma tesband lqaɛ n lebḥeṛ.

Timwatin² ttneggizent smuhbulent γef tjumma³ n waman, tikwal a s-tiniḍ ugadent a d-mmγent fell-asent lemwaji a tent-sseblaɛnt, tikwal daγen ad γemmsent d aγemmes seddaw waman, γabent di lebḥeṛ, ffγent-d imiren ttefriwisent, alint deg igenni s isuγan nnsent.

Muqran, d mmi-s yerna n tidett n ɛammi-s n Yeḥya, yesmenyaf iγimi γef ukersi-ines aγezfan, di tesga n lbabuṛ⁴, la yeqqar yiwen wedlis iwaɛren mačči d kra, d adlis ur as-neččur ara tiṭ i Yeḥya.

Deg uzal n tdeggat, γef tγerγert, llan wid yetturaren s l’harmonica yettanzaɛn ineddren, teshan lbabuṛ yessensaren iman-is irewwel d tarewla γer Fransa ; wid-nni merra yeqqimen dinna, aḍu yettsuḍu-d fell-asen ma d lemwaji la d-ttseṛbikent d aseṛbek γef ccqef ; nitni takti nnsen yiwet, lemmer ufan a n-qqimen akkin di temdint n Lezzayer, deg weftas⁵, γer yiri n rrekba⁶,

1 Asikel : voyage (Amawal).

2 Tamwat, timwatin : mouette.

3 Tajumma, tijummiwin : surface (Amawal).

4 Tasga n lbabuṛ : la cale du bateau.

5 Aftas, iftasen (tacelḥit) : port.

6 Iri n rrekba : quai d’embarquement.
ad zzin qqlen γer tuddar d idurar nnsen. Mi d-yeγli yiḍ, slan i ucuddu n yemraren, yedda-d deg-s weḥbak-nni la iḥebbek lbabuṛ γef lemwaji, d waman-nni isemmaḍen d-iγellin d timeqqunin timejṭaḥ seg igenni amzun d ageffur. Lbabuṛ Président-Cazalay iteddu f waman, yettemlelli ger umussu¹ d wayeḍ, amussu d-ikkan si zdeffir, win d-ikkan si zdat, wid d-ikkan seg idisan-is di sin, d umussu wis xemsa d-ikkan si zdaxel, si lbaḍna n tmelsit d tfeṛsuday n yemsukal akken ma llan, wid-nni iṣubben γer tesga n lbabuṛ, bγan neγ ur bγin, suγen neγ qqimen d iriran γef tγerγert i ten-iggunin.

Iker-siyen-nni iγezfanen ttemnaqaren, ssedduyen ula d wid-nni iγilen ssukksen-d iman nnsen si twaγit, dayen ṣṣren s tfeṛsadit f uqerru, γilen iṣaḥ-iten-id nitni ad ddarin di ttezdil n yiḍes. Kra n yergazen nudan ad srekden iman nnsen akken ilaq di tkuzinin, di tekwatt n tesga, la ttu-raren dinna ddamma tessen lqahwa.

Yeḥya yettwali deg-sen kra n lewqat mi la tturaren, yuγal, seg wakken yaɛya seg wemlelli-nni yettemlelli lbabuṛ, iṛuḥ yeẓẓel γef ukersi aγezfan; akersi-nni yettwaṭṭef s wemrar, d mmi-s n ɛammi-s Muqran i t-icudden γer yiwen akken uxelxal n tesga, di lqaɛa n tγerγert, icudd-it akken ilaq, Yeḥya yeẓra ma aṭas ad yettawi yetterra, ma d aneg°dem ur yettneg°dam ara.

Γef leǧwahi n leḥdac, yiwen uxeddam n lbabuṛ yessens timbulin n trisiti, yi-wet kan i yeqqimen tuγ, tekkat γer unekcum n tqenṭert tis ṛebɛa, tettak tafat-is i tesga s timmad-is. Sin iberdan i yekker Muqran s abduz² iṛuḥ ad ibecc; tawwurt n webduz la tḥebbek teṭṭerḍiq kra yekka yiḍ. Taṣebḥit,

1 Amussu : mouvement (Amawal).

2 Abduz : toilettes (Amawal).
yekker wahṛuḥu annect ila-t, rnu-yas wid yettmeslayen s usuγu alarmi d-ssufγen Yeḥya seg yiḍes. Yessufeγ-d aqerru-s si tferṣadit, dγa ur iwala ara Muqran γef uker-si. Mennaw n yergazen la ttalin ttṣubbun sskali-nni γer tqenṭert useqqamu wis ṛebɛa¹ ; Yeḥya yettel taferṣadit-is yali γer tγerγert. Lbabuṛ isul la yettemlelli. Igenni yemmerkes wudem-is, ger uzegzaw d umellal, la d-ikkat deg waman-nni tgezzem swadda tbusferfert² n lbabuṛ, tgezzem-iten amzun d icelman n batenǧal.

Timwatin sulent la ttferfirent, maca tikelt agi s uḥader d uslukkez³, d aḍu i tent-iṭṭfen yettawi-tent, amzun akken yenneqmaḍ deg-sent nnefs, tura m’akka sɛaddant ṛebɛa u ɛacrin n sswayaɛ deg igenni. « Aql-aγ deg Ukulfus⁴ n Yizem » i d-yenna Muqran. Yeḥya yelli kan allen-is annect ila-tent, yettaɛǧeb di lbabuṛ agi aqdim n Président-Cazalay, di tčuffiḍin n trewla⁵, di tḥerrazt-nni⁶ imellḥen s ssḍid.

« Qrib a naweḍ γer Marseille ? » Muqran yesγel s uḍad-is, dγa Yeḥya yettawi-d lewhi s wayen ttwalint wallen-is, s lbaɛd akkinna, ttwalint amzun akken d tacebbakt tarqaqt, tezzegzew, simmal tettimγur tettuγal d tabelbult, simmal teqqaz, tettali, tessihriw, alarmi tuγal d tamurt banen-d deg-s idurar, ddaw-atsen d izuγar, ma γer zdat d tigzirin.

« A nɛaddi zdat Lbeṛǧ n If. » « Lbeṛǧ n wacu ? » i yesteqsa Yeḥya. « Winna n ugeldun n Monte-Cristo. » « Ah-ah » i d-

1 Pont des quatrièmes classes.

2 Tabusferfert : désigne ici l’hélice du bateau.

3 Llukkez, slukkez : ralentir (Dallet, 453).

4 Akulfus, ikulfusen (si tegrigit) : golfe.

5 Tičuffiḍin n trewla : bouées de sauvetage.

6 Taḥerrazt : ici dans le sens de garde-corps, bastingage, rambarde. Du verbe ḥrez : garder.
yenna Yeḥya iγerqen di targit, « tṛuḥeḍ yakan γur-s ? »

« Aawwah, xaṭi » i d-yerra Muqran, « yal tikelt nettɛaddi zdat-s. » « Yelha ? » yesteqsa Yeḥya mi yez-zi γer Muqran, tiγemmar-is rsent γef tḥerrazin n Président-Cazalay ». « D acṛuf ameqqran di lebḥeṛ » i d-yerra Muqran « yella lḥebs di tlemmast-is. » « Di tlemmast n wacu ? » yesteqsa Yeḥya. « Di tlemmast n wecṛuf, ay ungif. Ttesseḍ ddexxan ? », dγa Muqran yessufeγ-d apaki n ddexxan si lǧib ubalṭun-is, Yeḥya iwala-t deg yiḍ mi t-id-yuγ γer yiwen uxeddam n lbabuṛ i yebγan a s-izzenz tujjutin d iγusam¹. Yeḥya yenna : « Ih, tesseγ ddexxan. » Dγa yesnefḍas acenfir-is yini-yas « d acu-t ddexxan agi inek ? » « D Lucky Strike » i d-yerra Muqran amzun akken s tutlayt tabeṛṛanit. « D lukki-stṛayk ? » i d-yenna Yeḥya, yed-hec, « di Marikan i yella wemkan agi ? » Muqran ur as-yerri ara awal, yessendi-yas times ad yessiγ. Yeḥya yejbed di ddexxan-nni yufa-yas lbenna tameqqrant, yuki-yas akken i t-yebγa wul-is, tiγemmar-is sulent kan rsent γef tḥerrazt n Président-Cazalay, yebra-d i wayen i s-illan deg wul « hemm ! Yelha ddexxan agi, yif s waṭas winna n kalitus. » Muqran yesbaɛd akkin γer zdat, lbabuṛ netta la yesbumbux irennu, simmal yettaẓ ikeččem deg weftas n Marseille.

1 Iγisem, iγusam : alcool (Amawal).
Azgen n ssaɛa syen d asawen, mi bdan tarusi si lbabuṛ, yufa-d lḥal zzren γerqen deg yiwen wabbu annect ila-t, d imsibrik, iwerrek yeččur ddunit merra i sen-d-izzin. Iserfaden¹ n wuzzal la ttawin tterran, ttḥewwisen deg igenni acemlal icuban lǧir, yumes a s-tiniḍ d lḥiḍ n wexxam aqdim. Iḥedran ubiṭun la ttazza-len γef waman n lebḥeṛ. Kra n tbabuṛin n tfenṭazit d zzhu cuddent s imukan nnsent. Llan wid i la d-ittsuγun si temzegrin-nni² anda bedden, ma d lbabuṛ Président-Cazalay yers netta deg waman iberkanen, d aman γef iceṭṭeḥ ubellaɛ n lmazut d win n lpitṛul. Mi yella yett-gani di tmezgert, deg waddud-nni n wa deffir wa, Yeḥya iwala mačči d at useqqamu wis ṛebɛa kan i yellan, neγ d irgazen kan. Iwala tiqcicin d tlawin d-iteffγen sennig-s, di tqenṭert inna nniḍen; d ayen i t-yeswehmen, yessestan³ iman-is deg wul-is: wigi merra yesḥedwilen tura ad ffγen, ansi i sen-d-tekka tezmert swayes i d-zegren lebḥeṛ, ṭṭfen ṣebren alarmi d tura? Yewhem kan, ibat ur as-yufi ixef-is, yiwen ur d-igir iman-is a s-yini llan imukan nniḍen di lbabuṛ, mačči d takwatt-nni ines kan i yellan, takwatt-nni n tesga neγ n tqenṭert i t-id-iṣaḥen ad yens deg-s netta.

1 Aserfad, iserfaden: grue.

2 Tamezgert, timzegrin: passerelle.

3 Sesten: steqsi.
Ggunin ugar n ssaɛa (Muqran d Yeḥya) iwakken ad flen i tmezgert-nni ten-yessufγen si lbabuṛ, tifekkiwin nnsen d ifassen nnsen nnejbaden γer tbalizin. Ad flen i tmezgert, anfen i lbabuṛ ǧǧen tamurt n Lezzayer, ad lḥun deg ukulwaṛ yeččuren d zzhir d isuγan iḥemmalen, ad ɛaddin γef lbiru n tmakkast¹, ad ffγen imiren si Tk°ebbanit Zegr-Atlant² afen-d iman nnsen γef utṛutwar, ger ẓẓga n ṭumubilat d dderz d-ttaken itṛumbayen-nni iqdimen n Marseille.

« Ilaq-aγ a nṛuḥ γer lagaṛ Saint-Charles » i d-yenna Muqran. Yeḥya isuγ-d : « anda tella lagaṛ Saint-Charles ? » Muqran yerra-yas-d : « Tebɛad, a neṭṭef aṭaksi », dγa yessawel-as i yiwet n Frégate-Renault, imukan-is hrawit yerna leggaγit, dγa Yeḥya yebberttex γer daxel, ula d tabalizt-is yugi a tt-yefk yunef-as γur-s γef tgecrar-is.

Aṭaksi-nni yeḥbes di tama n wadda n lagaṛ Saint-Charles. Yesɛadda-ten-id seg wacḥal n tzerbatin d tzenqatin timejṭaḥ, γas ini-d yesṛuḥ-iten, di kra imukan ttafen-d iman nnsen amzun akken di Bab-Lwad neγ di Teqṣebt³ i ten-yuγ lḥal.

Di tama n wadda n sskali n lagaṛ, Yeḥya yettaɛǧeb zdat terkabin-nni timeqqranin, d tirkabin ara ten-yessiwḍen, Muqran d netta, s isebdaden⁴ n tewwura n Lafrik.

Ccwi kan, uqbel ad alin tirkabin-nni yettawin γer lagaṛ, Muqran yefka-yas afus i Yeḥya deg werfad n

1 Tamakkast : douane.

2 Tak°ebbanit Zegr-Atlant : Compagnie transatlantique.

3 Taqṣebt : Casbah.

4 Asebddad, isebdaden : statue (Amawal).
tbalizt. Dγa, simmal ttalin rennun di terkabin, simmal tettnerni temdint n Marseille tettimγur, nitni daγen simmal ttnernin yid-s di sin, yezdi lqedd nnsen sennig temdint, yefsa wul nnsen yeččur-d d lfeṛḥ, kra n tallit unfen-as i tmuγli nnsen ad tṛuḥ akkin, ad tesbaɛd di lebḥeṛ s wayen i d-ḥuddent wallen.

Syen akkin, di tesga n lagaṛ, temherwal akk ddunit ur d-ig°ri laɛqel. Tamacint, ifaguten-is d izegzawen, mseḍfaren myuṭṭafen wa γer wa, mazal-as azal n ssaɛa iwakken ad teqlaɛ ; Muqran ur iban anda iγab, alarmi Yeḥya iγil bitt d ṛṛwaḥ i iṛuḥ ; di tama n rrekba, s ag-nenna¹, d amdegger d ddḥis ; rnu-yas ṭumubilat yetta-win timeqqunin d isuka ijeṛnanen. Azal n mraw ddqayeq d asawen, yeqqel-d Muqran, yewwi-d kra n lfakya d snat teqraɛtin n Coca Cola deg ifassen-is, yes-suter di Yeḥya ad yawi tibalizin-nni i snat γer yiwen useqqamu anda mazal sin imukan ur ttwaṭṭfen ara. Ak-ken ifukk wawal ger-asen, Muqran d Yeḥya sersen im-an nnsen qqimen udem s udem, iḍarren nnsen seddaw tbankiḍin, feclen alarmi d ulamek. Yeḥya yeqqen allen-is, yewwi-yas-d ṛebbi am wakken di lbabuṛ i t-mazal, d lbabuṛ ara yeqlaɛn mačči d tamacint, yuki d yiman-is la ttebruqulen deg-s izigzagen n ifaguten γef iberdan n wuzzal, dγa ulin-t-id iriran yuzzel d umatu ad yelli tawwurt useqqamu, iwakken ad yesmir afwad-is deg ukulwaṛ n tmacint.

Yeḥya la d-yetterra, Muqran iṛuḥ-d γur-s yeṭṭef-as anyir-is ger ifassen-is, ma d tamγart-nni yeqqimen tama n ṭṭaq tenna-d « acu i t-yuγen akka weqcic agi, yuḍen ? », dγa Muqran yerra-yas « ur tesɛiḍ d acu.

1 Agnenna : quai (Amawal).
yellan, d affug  d uzerzer  agi tettzerzir tmacint. »

Tamγart-nni testeqsa-d « amek akka d azerzer n tma- cint ? » Muqran yerra-yas « Ih, d azerzer n tmacint. Ners-d tura kan si lbabuṛ, kra yekka yiḍ ttin igenwan tesmermiz  tegnewt,  aqcic  agi  d  annect  agi i  t- yessaḍnen ». Yeḥya yewweḍ alarmi d abduz, yeqqel-d, udem-is yellexs, icebbuben-is daγen lluččxen, dγa yen- na-d « yehwa-yi-d Coca Cola. » Tijeγγimt tamezwarut kan yerra-tt-id d abeẓẓaɛ γef ubalṭun n Muqran, dγa, amzun akken yufa-d tisensert swayes ara yessenser yessukkes iman-is, yenna-d « acuγer mačči d lgazuz- nni amellal i d-tuγeḍ ? » Tamγart-nni tenna-d « aqcic agi ijebbed aseḍru ! », ma d Muqran, yellan iseffeḍ abalṭun-is s tmeḥremt, yerra-yas : « ulac uγilif, kullas akkagi, mačči alarmi d ass-a ». Yeḥya yessusem kan, yebda la itett tatteffaḥt. Akkin i lmeryat, akkin i tew- wurt ukulwaṛ, lexlawi bdan la d-sskanen udmawen nnsen. Iṭij la yettecrurud γef uqermud-nni azeggaγ iseqfen ixxamen, γef tizzegzewt n walmaten d izuγar imeqqranen, d izegzawen am sris¹, d igran d walmaten werǧin twala tiṭ-is di tmurt Iqbayliyen ; iṭij la yettecru- rud daγen γef yigran n tluztin d tteffaḥ, γef itrakturen d ifellaḥen ibedden dinna, bedden rekden amzun akken d tugniwin-nni yettilin deg yedlisen n  géographie, γef ṭṭjur timeqqranin yellan f tγaltin d-yessarem wul-is icedha-tent i uḥewwes. Γef leǧwahi n lxemsa, tekcem tmacint deg yiwet n lagaṛ γef yers uẓeṭṭa n tagut d ulemlum, d lagaṛ n teγwisin d jjiq, ṭṭuqqten deg-s iber- dan n wuzzal ; iferrugen² d izegzawen, yura-d fell-asen

1 D’un très beau vert (Dallet, 793).

2 Aferrug, iferrugen : ici dans le sens de panneau.
« Lyon » s isekkilen imellalen annect ila-ten. Yiwet n taγect teffeγ-d si lbuq teqqar-d « dagi d lagaṛ n Lyon, d lagaṛ n Lyon, ibeddi xemseṭṭac n ddqayeq ». Muqran d Yeḥya ṣubben si tmacint, s agnenna γer tama n rrekba, ččan tanalt s ufeṛmaj gruyère. Muqran yeswa tabyirt, Yeḥya tagazuzt. Skud ur teqliɛ ara tmacint, γef yiri n webrid n wuzzal, mi fukken tanalt nnsen, swan ddex-xan n Lucky Strike.

Tamacint teqlaɛ ad tkemmel abrid-is. Muqran d Yeḥya ur asen-yehwi ara ad aγen amkan deg useqqa-mu, smenyafen akulwaṛ ufagu, udmawen nnsen unagen akkin i zzǧaǧ, deg yiḍ-nni d-iγellin, mi d-ffγen si tem-dint n Lyon. Cwiṭ kan akka, tafat n tmacint, tafat useq-qamu myekcament mmerksent nitenti d tesfawin n ṭumubilat iteddun deg iberdan d izuγar. Yeḥya imir-nni dγa yesteqsa « acḥal ssaɛa tura ? », dγa Muqran yerra-yas « d setta u ṛṛbaɛ. » Yeḥya yenna-d « twalaḍ, atan yeγli-d yiḍ ». Muqran yeḍsa-d s nniyya-s amzun akken yesmuhtuf, dγa yenna-d « ih, yeγli-d yiḍ, di tegrest tikwal ur d-icerreq ara yakk yiṭij. Kulci ad ak-d-iban yeclenteḥ yettmenṭaḍ amzun akken d aman yumsen. »

« I keč di Lpari, amek i tettɛiciḍ ? » i s-yenna Yeḥya. « Γur-i taxxamt, di lbaṭima, ttṛuḥuγ ad γreγ, ḥeddṛeγ daγen di kra n temliliyin. Aha kan tura, ad ak-d-ssekneγ ayen illan. Mkul tafsut s tefsut-is, akka, mkul taswaɛt nettak-as lkaṛ-is. » Yeḥya yewhem di tririt agi n Muqran, dγa s kra unezgum i t-yessesten « aṭas n yemdukal i tesɛiḍ ? ». « Llan kra » i s-d-yerra Muqran s ustehzi, « d inalmaden am nekkini, kra nniḍen di leq-hawi i d-jebdeγ yid-sen tamusni, neγ deg wedriz¹. »

¹ Adriz, idrizen : fête. Utilisé ici pour désigner le bal.
Yeḥya yesteqsa-t « tettṛuḥuḍ s adriz ? ». « Ttṛuḥuγ, ladγa deg wass n ssebt d wass n lḥed. » « Yelha ? » « Tikwal » i d-yerra Muqran amzun akken yeḥzen, « ma d aseggas agi yezrin, mlaleγ-d yiwet n teqcict. Txeddem di Lpari, deg yiwet n tḥanutt tameqqrant ; mi d-yewweḍ ssebt d lḥed, ttiliγ γur-s, nteffeγ-d kan m’ara nebγu a d-naγ taγawsa. » « Tufiḍ ihi iman-ik, neγ ala ? » i t-issesten Yeḥya, ma d Muqran yerra-yas-d kan « aha kan am wass-a a k-awiγ yid-i. Ahat a k-yaɛǧeb lḥal, neγ ala ? » Yeḥya yenna « qrib a naweḍ γer Lpari ? » « Acuγer ? » i s-yenna Muqran, « aql-ak-id tetqellqeḍ. » « Ala » i d-yenna Yeḥya, « bγiγ ad issineγ Lpari. Daya. » « Snat sswayaɛ a naweḍ, yelha akkagi ? » « Ala » i d-yenna Yeḥya. « Acuγer akka ? » i t-isteqsa Muqran. « Acku ur ẓriγ ara anda ara nseγ. » « Ur ttḥebbiṛ ara i lembat, kkes aγbel » i d-yenna Muqran, « uriγ-as i Léda. » « Tuqaɛ-yi-d nekkini ma turiḍ-as i Léda ; yerna, anta-tt Léda agi ? » « A Yeḥya atan daγen tessuliḍ-iyi lgaz s aqerru. Léda d Taṭelyanit. D tameddakelt-iw. » « I nekkini d acu-yi ? Tenniḍ-as ddiγ-d yid-k ? » « Ala » i d-yerra Muqran, « maca ulac uγilif, tzemreḍ ad tenseḍ γur-s, ur iqqers uyeddid ur nγilen waman. S uzekka a k-awiγ nekkini, ad teqqimeḍ γur-i alamma d asmi ara tkecmeḍ γer llisi. » « Ah ya ssaɛqa » i d-yenna Yeḥya, « ttuγ llisi-nni. » « Ur yelli kra, γas kkes aγbel » i d-yenna Muqran, « a n-ttawḍeγ γur-k, sya γer da a k-id-ssufuγeγ a nettṛuḥu γer ssinima neγ s adriz, akken tebγiḍ keččini. Taserkemt inek d acu-tt ? » « D taserkemt tis snat, akken walaγ nekkini ! Acuγer ? Yella kra yellan γer-s ? » « Mi tesɛaddaḍ lbak inek dayen, nek d yemdukal-iw a k-d-naf taxxamt di
Lpari. Taserkemt taneggarut a tt-tesɛaddiḍ beṛṛa n llisi, takarḍa n wučči di lǧib, učči inek di tesdawit. Aha kan, mačči d yiwet n tγawsa i k-yeggunin a tt-tissineḍ.

Yeḥya yessked Muqran ur iban amek akkenni, amzun akken d xalti-s, ma d netta, Yeḥya, yebγa a t-yessuden. Muqran yerna-d: « yya-d tura, a nesgunfu cwiṭ uqbel a naweḍ γer Lpari ». Akken kan kecmen s aseqqamu, tamγart-nni yeqqimen tama n ṭṭaq, tella ur teṭṭis ara, tenna-yas i Yeḥya « inaγ tura ccwi? » dγa Yeḥya yer-ra-yas, amzun akken d wa nniḍen i d-ittmeslayen deg wemkan-is « dayen, tura ccwi, dayen » yuγal yeqqen allen-is yeṭṭes, ul-is isul deg-s uγemlil ur yerkid ara akken ilaq, amzun akken ur iban d lfeṛḥ neγ d lqerḥ ara d-yelfun tura yid-s di Lpari; ixef-is yers fell-as zzhir n teryacin n tmacint, yuγ abrid-is yunag ifel-as akkin i lgirra.
Mi tekcem tmacint γer Gare de Lyon, di Lpari, Yeḥya mazal-it iṭṭes. Muqran ihucc-it am win ara ihuc- cen taberquqt di tegrest iwakken a d-yesseγli lfakya-s, dγa Yeḥya yedduqqes-d isuγ i kra d-isellen deg useq- qamu « acu yeḍran akka, d acu, d acu i yeḍran ? », d Muqran kan i s-d-yerran kra imeslayen, s wawal d amejiṭuḥ, yenna-yas « kker tura γef yiman-ik, segger, aql-aγ newweḍ-d γer Lpari. » Yeḥya iger tiṭ-is γer tama n ṭṭaq, ma d Lpari acemma ur t-iwala ur as-d-iban seg- s, iwala kan tekcem tmacint γer lagaṛ, iwala daγen ṣubben-d seg-s kra n medden, ilaq-as tura ula d netta ad yerfed tabalizt-is iṣubb-itt s agnenna.

S laɛqel kan, yeḍfer lexyal n Muqran, yeffeγ-d si lagaṛ ma d allen-is llint annect ila-tent, amzun akken ttnadint ad walint kra yellan, s yiwet n tmuγli kan a t-id-ḥazent d umatu.

D acu kan, ur tewwiḍ ara ddqiqa i ibedd di beṛṛa, γef teslaḍin-nni n lagaṛ, ibedd la yesskad tafat-nni la yesredwayen tceṭṭeḥ deg ugeffur, ur tewwiḍ ara ddqiqa mi iwala Muqran iṣubb yiwen n sskali t-issukksen yessufeγ-it din din si tillas n yiḍ ; mi t-id-yuγal nnefs, yufa-d iman-is la iteddu abrid abrid deg yiwen ukulwaṛ d awraγ, taficin uberreḥ¹ γef idisan-is, yaγ-d itikiyen umitṛu γer yiwet n tmeṭṭut yellan zdaxel n lbiru n zzǧaǧ, telsa takaskiṭ d uskustim azegzaw am igenni.

1 Tafict, taficin : affiche. Taficin uberreḥ : affiches publicitaires.
Muqran yerna ikemmel tikli-s zdat Yeḥya yukin d yiγil-is yennejbad seg ufus n tbalizt, yefka-yas sin iti-kiyen i yiwen wergaz yeqqimen zdeffir yiwet n tew- wurt, ajeṛnan yers ger icekkaben-is, yuγal myufan-d (Muqran d Yeḥya) tikelt nniḍen γef ugnenna, bedden la ttganin. Amitṛu yewweḍ-d s zzhir a s-tiniḍ yegla-d s ujajiḥ n tmes deg ifaguten-is, tiwwura-ines d aṣehwek i ttṣehwikent, Muqran isγel-as i Yeḥya ad yali, dγa ta- macint tesṭerḍeq tiwwura-s teqlaɛ d umatu. Muqran isers tibalizin-nni i snat yessemderri-tent γer tewwurt- nni iγelqen, tinna dγa yezzin s abrid n tmacint, ma d Yeḥya yenneṣraɛ si ɛeggu yeqqim fell-asent. Muqran yesteqsa-t « inaγ ur k-yuγ wara ? », ma d Yeḥya yerra- yas-d « ala, ur iyi-yuγ wara ». Deg ufagu, udmawen yers fell-asen naddam, yeγma fell-asen ; Yeḥya akken imuqel deg-sen yenna-d « i tura anda akka nteddu ? », amzun akken deg yimir-nni xerben-as akk lexyuḍ ur d- yerri s lexbar anda yella, ur d-ig°ri deg-s ula d aẓar-nni aneggaru yessebraqen. « Γer Léda » i s-d-yerra Mu- qran, « ur yebɛid ara aṭas tura, sebɛa wadduden kan i d- yeg°ran ». Yeḥya yerfed aqerru-s s ameskan-nni¹ umitṛu, Muqran issken-as d abrid n Neuilly i d-uγen, ad ɛaddin γef Bastille - Saint-Paul - Hôtel-de-Ville - Châtelet - Louvre - Palais-Royal, syen akkin ad ṣubben di Tuileries. Yeḥya yessuter di Muqran a t-id-yessak°i di Châtelet neγ ad as-d-yawi tanfust iderbuzen n Lpari. Muqran yessken-as kan adduden-nni umitṛu, yessken- as daγen Dubonnet d wudem-nni ines ilemẓi ur nṣeṭṭel ara akken ilaq, yettwaḥṛes ur iban amek akkenni ger tafat ifaguten d ṭṭlam iberdan n tmacint. Akken d-ffγen

1 Indicateur.
seg umitṛu, yewt-iten-id wezwu-nni afessas n berra, dγa Yeḥya yaɛḍes-d aɛḍas ara yesḥaḥin imerga-nni n tebḥirt n Si Muḥ. Cwiṭ kan n tafat i yellan. Talemmast n wezniq ters tethedden, tellexs akka cwiṭ, ma d Yeḥya, deg wemkan-nni n Lpari deg yella, yuki d yiman-is am wakken di temdint n Lezzayer i t-yuγ lḥal, deg walbaɛḍ izenqan ma ifat tɛadda deg-s tmacint-nni n lamiri d-yettaken tettṛuccu-d aman, neγ, ayen yugaren aya, yuki d yiman-is amzun akken yuγ-it lḥal di tujjut-nni deg texleḍ rriḥa iselman d waman n yiri n lebḥeṛ.

« I tura anwa abrid ara naγ ? », i d-yessuter, amzun akken dayen yedγel wul-is. « A neḍfer azniq agi » i d-yerra Muqran (netta aḍad-is yesγel s agemmaḍ, akkin i we-brid-nni deg llan), « syen akkin a naγ tazribt tis snat γef yeffus. » Agemmaḍ akkin i yimi umitṛu, akkin i uḍad n Muqran, Yeḥya tban-as-d yiwet n tezribt, tewlelles tet-tawi s imukan mazal ur ten-yessin ara; dγa amzun akken yettucekkel neγ ibedd deg-s wawal, neγ yettuḥeṛṛem, yeggumma imir-nni ad yessendeh iγil-is iwakken ad yerfed tabalizt, a tt-iddem iṛuḥ ad yeqḍaɛ Muqran yaweḍ-it s iri utṛutwaṛ.

Isers tabalizt-is γef wuzzalen n yimi umitṛu, ibedd akken a s-tiniḍ d agani i la yettgani, allen-is zzint s igenwan, γer tlemmast n webrid, γer tezribt. Yenna-yas Muqran « aha tura, dayen ur yebɛid ara, ddu d yiman-ik ! » dγa, am wakken yerra-d s lexbar s wayen yuγen izedγen Yeḥya, isers tabalizt-is γef yiri utṛutwaṛ yini-yas « tebγiḍ a nsew igiṛṛu uqbel a nkemmel abrid nneγ ? » « Ih, a nsew igiṛṛu » i d-yenna Yeḥya. « Yiwet n Luky Stṛayk ? » Yufa-d lḥal bdan tissit n ddexxan mi d-ibedd lkaṛ ibulisen, kra n lmitrat γef waddud umitṛu.
d seg-s sin ibulisen, lsan s uzegzaw n yilel¹, abalṭun deg ufus. Lkaṛ-nni yuγ abrid-is d umatu, ma d sin ibu-lisen-nni qesden Muqran d Yeḥya. S temqerqect udeb-buz-is, Yeḥya iḍegger igiṛṛu « Luky Stṛayk »-nni ines s abrid anda d-yefka ifeṭṭiwjen, ma d Muqran i t-iwalan, ynna-yas s uḥader amzun akken d asbecbec « γas kkes aγbel, acemma ur yelli ». Yiwen seg ibulisen-nni, udem-is d azubaγ, nnwaḍer γef wanzaren, yuẓa aṭas γer Muqran, yessked tibalizin-nni s tuzzya d lkil n timmi-s, ifassen-is ikers-iten d lbunyat γef tseqquma-s, yini « d acu i la txeddmem di sin yid-wen dagi ? » Abulis-nni nniḍen yeg°ra-n kra n lmitrat γer deffir, a s-tiniḍ d afeṛṛeǧ i la d-yettfeṛṛiǧ, yecqa-d deg umezgun² i la s-d-tturaren. Muqran yerra awal, s taγect tajdiṭ ur tt-yessin ara Yeḥya, tṛuḥ amzun akken tluγ, teqqelwec³. « Tura kan i d-neffeγ seg umitṛu, aql-aγ la nteddu s axxam ». Abulis-nni yesteqsa-d : « Aniwer akka i la tetted-dum ? » Muqran yerra-yas : « S axxam ». Abulis yerra-yas : « S axxam, ihi kenwi n dagi ? » « Ala, dγa mačči n dagi » i s-yenna Muqran yebdan la issembiwil aqer-ru-s, « ala, dγa mačči n dagi. Tura kan i d-newweḍ. » « Aaa, twalaḍ » i d-yenna ubulis, « ansi i d-tewwḍem akkagi ? » « Si temdint n Lezzayer » i d-yerra Muqran, netta mazal-it kan la issembiwil yessenkikiz aqerru-s, amzun akken la yettnadi ad yesfezwi, ad as-yerwel, ad as-yennser i lγecc-nni d-yettkuffuten deg-s. « Tesliḍ-as-d ? » i d-yenna ubulis-nni amezwaru, « usan-d si temdint n Lezzayer. Dγa acuγer i d-tusam si temdint n

1 Azegzaw n yilel : bleu marine.

2 Théâtre (Amawal).

3 Qqelwec : être rauque, éraillée (en parlant de la voix) (Dallet, 663).
Lezzayer ? ». Yerra-yas Muqran, aqerru-s yezga la yet-tembiwil, « Nekkini d analmad n tesdawit di Lpari, ma d mmi-s agi n ɛemmi d analmad di llisi. Aql-aγ nusa-d si Marseille » i d-yenna Muqran, « Iḍ agi, lembat nneγ dagi. » « A ! Lembat nnwen dagi ? » « Anɛam ih, iḍ-agi lembat nneγ γer yiwet n tmeddakelt. » « Γer yiwet n tmeddakelt ? » i d-isɛukkez issed ubulis deg wawal, « aha tura, ssken-iyi-d lekwaγeḍ-ik. » Muqran yessufeγ-d nnekwa-s si sselfa, d sselfa uγeggad ireḍben, d rriḥa n tmurt n Lezzayer. Abulis-nni yessen-qed mliḥ nnekwa n Muqran, yuγal yesseg°ra-d « tesɛiḍ apaspuṛ neγ ala ? », dγa Muqran yenna-yas apaspuṛ di tbalizt i yella, yerna d nnekwa kan i ilaqen. Dγa abulis-nni nniḍen yezzi-d s wezgen n twinest¹ deffir Yeḥya d Muqran, yewweḍ-d γer tbalizin-nni, udem-is ur d-yekkis ara si Muqran, ma d allen-is a s-tiniḍ d tixen-fyac n tmegḥelt. « Aha kan ihi, lli-yaγ ibalizen agi ! » Muqran yenna-yas « fiḥel ma lliγ-tent, d timelsa kan i yellan zdaxel nnsent » dγa Muqran frawsent tuyat-is i snat ur yebni fell-asent, aqerru-s daγen simmal yetten-kikiz irennu. « Ur reffu ara » i s-yenna ubulis-nni amezwaru, « nek°ni d tagi i d lxedma nneγ. Fehm-iyi-d mliḥ : sin imexluqen (dγa yezdukel sin iḍudan-nni ufus ayeffus : mcaḥ-mcaḥ² d umeqqran ger-asen³, seddaw tanzarin n Muqran), sin imexluqen deg yimi umitṛu, s snat tbalizin (afus-is ayeffus mazal-it kan akken seddaw tanzarin n Muqran), la tessen ddexxan, keč tura a

1 Tawinest, tiwinas : cercle (Amawal). Homonymie avec tawinest : phrase.

2 mcaḥ-mcaḥ n tbaqyin : index (doigt).

3 Ameqqran ger-asen : majeur (doigt).
yi-d-tiniḍ ur iqqers uyeddid ur nγilen waman ? » Mu-

qran yessuli akka tuyat-is isers-itent, yesγel γer tbalizin yini-d : « ur yexṣir wara. D ibeddi kan i nbedd, d as-

gunfu, d aya. » Abulis-nni amezwaru, winna dγa d- ibdan asesten segmi iṛuḥ lkaṛ ibulisen, yeddem-d yiwet si tbalizin-nni (tin n Yeḥya), iga amzun akken ẓẓayet mačči d kra, yini « ma nniγ-ak ẓẓayit tbalizin agi, ẓẓayit. Wissen kan d acu i yellan deg-sent ? » netta isul la yesskad di Muqran, la t-yesskad seddaw uγesmar, amzun akken d asmaɛlek i la yesmaɛlik.

Dγa, seg wak- ken asmaɛlek-nni ur d-iban ara, ikemmel awal-is, ur iban d asmaɛlek-nni kan i deg la yeqqaz irennu neγ d tilawt i γef la yettnadi, ikemmel awal-is yini « ini-yi-d tura, ay afeqfaq, aha ziγ ini-yi-d ma mačči d leslaḥ i tettaγeḍ teznuzuḍ ? », dγa, seg wakken Muqran ur as-d- yerri tigert, yezzi (ubulis-nni amezwaru) γer Yeḥya, yesγel γur-s s uḍad-is n mcaḥ-mcaḥ, yerna yesleγmec iγemmez, yessesten-it « i keččini, mačči d leslaḥ i tettaγeḍ teznuzuḍ ? », dγa Yeḥya, amzun akken isenned γer lmenṭeq-nni ines n tmurt Iqbayliyen, syen yessegra- reb-d imesla « r » n tefṛansist, yerra-yas-d « D tidett a Mesyu, nekkini d leslaḥ i ttaγeγ znuzuγ ».

Dγa Muqran yuker taqejjirt γer deffir, ma d abulis-nni yezzuhri-d « twalaḍ (la s-ittmeslay i Muqran ma d aḍad-is yezga γef Yeḥya), netta meqqar yessawal tidett. » Dγa isers tabalizt n Yeḥya γef wudem γef utṛutwaṛ, yebdu imiren yessafag tiqeffilin-is.

Abulis-nni nniḍen yuẓa-d, yewt-it akka γer tayett yini-yas « ala, ur tt-telli ara, kker tura a nṛuḥ ». Abulis-nni amezwaru yenna-d (yerna tikelt-a la sen-ittmeslay i sin, Muqran d Yeḥya) « tesɛam ẓẓher, ur nencif ara, ur awen-nebγi ara ayen n diri » yernu
yenna-yasen, amzun akken ayen akka i sen-yettunefken (i Muqran d Yeḥya) yezmer ad asen-yettwikkes di ddqiqa-nni kan « tura γas γiwlet ṛuḥet γef yiman nnwen ». Muqran d Yeḥya ddmen tibalizin nnsen, ze-gren azniq n Rivoli, uγen win n Marché-Saint-Honoré, zzin d wezniq Sainte-Hyacinthe. Simmal teddun, deg wezwu-nni d-yessakayen yesṭurruc amzun d timeqwa n waman γef weglim n Yeḥya, simmal teddun nnefs nnsen yeccelqaf-it waḍu d-yekkaten, d aḍu yellexsen i t-yettawin γer deffir amzun akken d iragg°en. Di nnefs-nni nnsen ddan-d imeslayen n Muqran, yettales-asen-d mkul xemseṭṭac neγ ɛecrin lmitrat, a s-tiniḍ d lmizan neγ d lkil n tikli-s « arraw n leḥṛam, arraw n leḥṛam ». Γef lweḥda u ṛṛbeɛ i wwḍen γer Léda, imezdaγ n lbaṭima akken ma llan ufan-ten-in ṭṭsen.
Yeḥya d ccγel ameqqran i d-yeγlin fell-as : ilaq-as ad yessali tabalizt-is mebla ma iḥuza iri n sskali (xemsa wannagen¹ i ten-iggunin (Muqran d Yeḥya) a ten-alin, ma d sskali s cwiṭ kan i yugar tibalizin di tehri ; di yal annag ad bedden iwakken a d-rren nnefs, ma d trisiti-nni n ddqiqa² sin iberdan i nudan fell-as di tillas), alar-mi yewweḍ ula d netta, am wakken yewweḍ Muqran, s annag wis xemsa.

Γef tewwurt-nni d-izgan di teγmert tazelmaṭ n sskali, Muqran la yesrusu tiyitwin, maca mačči d tiyitwin n lbunya, yesrusu tiyitwin-nni sselma-den d aselmed, bellegdis lewhi n tsekk°aṛt, mcaḥ-mcaḥ ufus ayeffus yennefḍas γef sin, s teγmert-is ad yeddeq-qim asγar deg wul n tewwurt, iwakken, γas tiyitwin-nni s uḥader kan am win iteddun γef tmellalin, ṣṣut nnsent ad yaweḍ s amkan di lbaḍna, amzun akken iteddu γef leqṭen ; ṣṣut-nni, ma ifat tesliḍ-as, ula d keč iban s uḥader kan ara d-terreḍ, amzun akken ulac imir nniḍen, deg yiḍ neγ deg wass, ulac imir nniḍen deg ara d-wten γer tewwurt, ma d keččini ger lecγal-ik merra d imir-nni kan i tegguniḍ a d-yaweḍ ; kra yekka wass, d agani d unadi n wamek ara telliḍ tawwurt mebla ma tkukraḍ neγ tennuγniḍ ; ula d faruq-nni d-yellan ger-asen, dayen tura yewweḍ-d wass-is : ẓẓel kan afus-im s us-

1 Annag, annagen : étage (Amawal).

2 Minuterie.
lukkez¹, telliḍ tawwurt mebla ma yeffeγ-ikem laɛqel (Muqran, sebɛa u settin wussan seg wasmi yeffeγ Lpari yekcem tamdint n Lezzayer, Léda ttesɛa wussan ayagi seg wasmi d-teqqel si tmurt n Ṭṭelyan, si temnaṭ-nni d-izgan s anẓul² n Salerne, seg yiwet n taddart Muqran tikwal kan i iceffu γef yisem-is, maca yeẓra d taddart inegmaren³ iselman, d taddart yerṣan di teftist ger iceṛfan yettugezren a s-tiniḍ d tasfunjit n yilel⁴, « s asammer n tmurt n tzemrin » ; lǧedra n tzemrin-nni, i d-teqqar Léda, lǧedra-nnsent « d tazurant am lǧedra n tasaft, ma d asγar-nnsent yeγma ugar, azemmur nnsent yugar abelluḍ, ma d iferrawen nnsent iγmi nnsen yem-merkes, yella deg-s yejdi yella uneγluy n yiṭij ; d ayen ur tettamneḍ, iferrawen-nni m'ara smizwiγen m’ara yefnu wass, amzun akken di lemri i d-yekkat yettmec-berriq lexyal nnsen. »). Léda γezzif wemzur-is, d azubaγ, tserreḥ-as si yal tama n wudem-is, yeγli γer deffir s azagur-is, γef tebluzt tarqaqant n leqṭen, d tafessast am tid-nni ttlusunt tsednan yettaddeden γef wemnaṛ n tḥuna timeqqranin. Yeḥya yewweḍ tura s annag wis xemsa, ibedd s kra isurifen ger-as d unek-cum n tnezduγt, a s-tiniḍ la yettgani ad yefhem d acu i yid-s yeḍran, ma d afcal i yefcel, yerreẓ yedderweẓ, yenneqmaḍ deg-s nnefs, alarmi amzun akken d azγal d uneznaz n targit i t-ikecmen ; neγ, skud akka Muqran d Léda sulen ttemsudunen, ilaq-as (netta, Yeḥya) ad ibedd kan akken kra, yetwelles acemma ma d ul-is yel-1S uslukkez, s ulukkez : lentement (Dallet, 453). 2 Anẓul : sud (Amawal). 3 Anegmar, inegmaren : chasseur. 4 Tasfunjit n yilel : éponge de mer.
lez, ur yeẓri ma ilaq ad yeqqen allen-is neγ a tent-yelli ugar n wannect-n ; yefhem d umatu : yiwen webrid kan i s-d-ig°ran, ma tiṭ-is ad yessenser iman-is seg umenni d ccehwat, ilaq-as ad yeddem tabalizt-is yezger anekcum n wexxam, d axxam amejṭuḥ bu snat texxamin, mgaradent zzint-as i texxamt n tarda d wucaf. Yeḥya isers tabalizt-is di tlemmast n tzeqqa-nni tamezwarut, γef tẓerbit n taduṭ tamellalt yesɛan tineddicin n leqṭen, di tafat-nni n zaylellu¹ d-tettak tmes n tkuzint yesqerwi-jen tasusmi i d-yuγen taxxamt. Γer tama-nni n tewwurt unekcum, Yeḥya yettwali aqerru n Muqran yeγreq deg wemzur n Léda, yettwali daγen tiglulin n Léda, nnej-badent kk°ernennint, iγmi nnsent d iγmi n lɛembeṛ, times fell-asent tettredwi tettawi-d tazwayt. Ula d yi-wen n ṭṭaq ur yelli di texxamt, llant kra n tṛeffiyin sen-nig tkuzint, llant daγen kra n tugniwin n la mode, ttwaṭṭfent s txellal neγ s llesqa γer lhiḍ, bellegdis ur d-banent ara mliḥ, amzun akken ur yezmir ara bnadem a tent-imuqel m’ur yeẓẓil ara f tẓerbit-nni n taduṭ. Win d-ifernen tugniwin agi, iban mačči d tiqendyaṛ neγ d im-ayuten n wucaf i yebγa a d-yessken, maca d timnaḍin n tmurt d ccbaḥa n lberr d ugama² (dagi d agu yettbiḥliwen ger ṭṭjur, dagi d lmujat i d-yegrarben cuf-fent-d mi d-wwḍent γer teftist anda tettazzal yiwet n tmeṭṭut a s-tiniḍ d aḍu i tt-yesxelxlen, d aḍu neγ d aḥbak-nni d-ḥebbken waman, d weḥbak-nni d-iḥebbek yiri n yilel). Ger tugniwin agi n la mode, llant teγlafin iḍebsiyen n ccna ; Yeḥya yefhem d ccnawi n Ṭṭelyan d Marikan ; di teγmert-nni d-izgan ger sin leḥyuḍ, lḥiḍ n

1 Tafat n zaylellu : très faible lueur (Dallet, 965).

2 Nature (Amawal).
tewwurt unekcum d lḥiḍ n tkuzint, tella tugna n Mari-lyn Monroe s tqendurt n muslin tazegzawt am igenni, deg yiwen wezniq n New York, tisebbaḍin-is rsent γef wuzzalen-nni umitṛu seg yettɛaddi ubeḥri. Seg wem-kan-nni deg yella, yeqqim tura zdat tmes n tkuzint, itekka s tγemmar-is γef tbalizt-is yellan ttama-s, Yeḥya yezmer ad iwali tteṛf n tduli d umeṭreḥ, akkin γer tex-xamt inna nniḍen iwumi tettwakkes tewwurt. Seddaw yiγil-is azelmaḍ, tella tsummta d tazegzawt am tuga, tenncel teccemlel, amzun akken lkettan-nni tt-iγummen yeγma si tarda netta d lkettanat nniḍen. Γef tsummta-nni, amzur n Léda ad tafeḍ a d-iffeγ d azeggaγ am tṛemmant mačči d azubaγ, ad tafeḍ d imsibrik yet-welles am tegrist ukasya¹ ara tessefsi tezγel n tmes ger ifassen-ik. Di tesnatit-nni² d-yernan Yeḥya iγedr-it yiḍes yeddem-it di tafat-nni tazerreqmanit n tkuzint.

1 Tagrist ukasya : glace au cassis.

2 Tasnatit, tisnatin : seconde.
     Lpari - Versailles
91
92
Mraw n wussan syen d asawen, d anekcum γer
llisi n Versailles, llint-as tewwura i wul yet-
targun.
                      93
94
Yeḥya yessukk afus-is deg icebbuben-is. Yefcel yursan¹ alarmi d ayen kan. Imuqel ssaɛa-ines. D ttlata d wezgen. Yunef-as i ṭṭabla anda yella ixeddem, yuẓa γer ṭṭaq, isenned s ifassen-is γef lmeryat dγa yuki-yas i usemmiḍ. Akkin, Lpari iγedr-itt yiḍes di zzhir ikumya iteddun γer Les halles, ma d ṭumubilat ttzerzirent ssen-sarent iman nnsent s uḥezzeb, si Montparnasse γer Saint-Germain neγ les Champs-Elysées. Tikwal daγen, d dderz n tikli iḥebbken d aḥbak, amzun akken talem-mast n webrid d utṛutwaṛ s wesγar i ttwaxedmen. Lfeṛḥ tγab ula d rriḥa-s, d tawla n wegris i d-ig°ran weḥd-s deg yixf iḍudan; yemmuγben am ugayemru²; deg yi-mi-s d lbenna n txelwit, d lbenna yettmenṭaḍen amzun d llazuq neγ d arek°ti-nni n lukum. Yewt-d wul-is γef Claudine, taqcict n lmesk yewwḍen γer tizi n tayri, yeǧǧa-tt amzun akken werǧin i s-yessin amek ara yeq-qim γur-s; neγ ahat wissen, ahat bezzaf i yeggar ta-mawt, sennig wayen ilaqen i yeggar tamawt i uɛeqqa-nni ageswaḥ n teγribt i yezgan yezdeγ yesḥissif ger-asen; neγ amzun akken tiram-nni n lfeṛḥ i sen-yeččuren ulawen nnsen, tiram-nni ttilint-d kan m’ara tettwaḥṛes tennejbad teg°nitt alamma d ixef-nni ines aneggaru, am uẓeṭṭa ger tjebbadin, tiram-nni n lfeṛḥ tti-

1 Ursun : être fatigué à l’extrême (Dallet, 734).

2 Expression signifiant : il est morose et seul comme le bourdon. Voir (Dallet, 282).
lint-d kan m’ara teqqers tceqqeq teṛwiḥt, tefferkekki, teṛṛekṛek, alarmi ula d tuzzfa-nni¹ i sen-yesnefken ti-fekkiwin nnsen di lbaḍna n temleḥfin, tettunefk-asen di terẓeg d ddγel mačči di tiẓeṭ. Taqcict n lmesk, d lmesk di tizi n tayri, ma d Versailles, di tegrest, tamdint yek-kussmen, teknunneḍ γef yiman-is, am temγart yettu-cekklen, yettukettfen si zzellum d ssṭer, temmuγben tesmigliz kan s wallen, ur tebγi ara dγa ad tebru i leḥzen d leγmam i d-yeγlin fell-as, ur yezmir yiwen a tt-yessenquqel neγ a tt-yessembiwel, teqqim kan akken ger iberdan a s-tiniḍ teggujel neγ tbuṛ.

Di yal afus taba-lizt, yernu mkul mraw n lmitrat d asteqsi, mačči γef webrid n nnutil akken ttγilen imessebriden, d asteqsi γef webrid n llisi ! Ma d ameslay nnsen yessewham, m’ara skeṛfiẓen rennun s uγdebbu² nnsen, ladγa m’ara d-yeckunṭeḍ yeskucber di « r », d asṭerḍeq i t-yesṭerḍiq amzun d abelluḍ di tmes.

Rnu-yas aggur agi n nu-nember³ icuban yir aggur n furar : amek ara teǧǧeḍ iman-ik ad teqqimeḍ d iγimi γef tbalizin-ik seddaw ṭṭjur-nni tibaɛryanin n Cours de la Reine. Rnu-yas yiwen usesten⁴, yeqqim kan akken mebla tiririt, di tallit-nni deg Yeḥya yella d analmad di llisi Hoche n Versailles.

D asesten i s-yerwin allaγ-is ula i Jean-Paul Blais, yemri⁵ wul-is yetmeḥḥen, d asesten-nni dγa i ten-yessawḍen qqlen d imeddukal. « D acu i k-yerran d mmi-s n Versailles ? ». Jean-Paul Blais netta seg yi-

1 Tuzzfa : nudité.

2 Aγdebbu : accent (Amawal).

3 Nunember, unbir : novembre.

4 Asesten : asteqsi.

5 Mri : être tourmenté, troublé. Tourmenter (Dallet, 518).
wen n llisi n Bordeaux i d-yusa ; f tmeddurt neγ f ddu-nit, allaγ-is yettban-d isekk°eṛ, yekmen, ula d tamuγli n wallen-is d asemḥiḥed i tessemḥiḥid s lbaɛd deffir nnwaḍer yellin γer berra am teḍwiqin n ṛṛuplan. Yella daγen le Jazz, mačči d le Jazz-nni yettilin di tkasiḍin, di tmacint iḍebsiyen neγ di stéréo, maca d le Jazz n tug-niwin, ttwagezment lesqent akken ma llant di texzant-nni tamejṭuḥt, d amkan nnsent zgant dinna, wejdent i win yebγan a tent-yessked, ger tγuri ijeṛnanen d wed-lis-nni Sartre par lui-même, d adlis afus-is iɛadda fell-as acḥal d abrid, yura fell-as iderrer¹. Tibtarin-nni² n wedlis ggarent-d tiγri mmalent-d abrid n tlelli, maca Jean-Paul d rriḥa n txelwit-ines kan i yufa deg-sent, rriḥa n tudert taberkant, taseṭṭaft, tudert ur nesɛi la bab la tawwurt, alarmi d-yufa iman-is yeḥṣel : si tama yesseḥbibir γef ukuffir d wumran³ n tasa i t-izedγen, si tama nniḍen yettwali Agellid Louis Armstrong, yecṛeh yimis ifaḍ yeččur d taḍsa. Neγ ahat d iman-is netta i la yettnadi ad yefhem ; di teḍsa-nni n Louis Armstrong, d taḍsa ifaḍen i d-yessendin urawen-is, yettnadi ad yef-hem iman-is, ad yefhem amek alarmi taḍsa-ines netta terreẓ, terreẓ s tuffra s tirẓi-nni ur nettunejbaṛ, s tirẓi ubuqal iṛuḥen d iceqfan deg wul-is ; taḍsa-nni yerrẓen, ahat yezmer a tt-id-yerr akken tella, γas mačči s uzek-ka, a tt-id-yerr s ssḥur neγ s temkarra⁴, ma yessaweḍ ad yessemlil ulawen-is di sin, ad yessemlil sin-nni n Paul

1 Derrer : souligner (Amawal).

2 Tabtert, tibtarin : page (à partir de asebbeter : face de devant ou de derrière) (s tmaceγt).

3 Umran : chagrins, peines (Dallet, 513).

4 Tamkarra : miracle (Amawal).
i t-izedγen, iwakken, ass-nni dγa a tt-yaf wul-is, iwak-

ken Paul akked Paul ad myafen msuγalen alamma qqlen d yiwen. Sin wagguren syen d asawen mi yek-

cem γer llisi, Yeḥya yura daxel n texzant-is yiwet n twinest¹ acck-itt, iḥuss-as Jean-Paul akken ilaq, ladγa

seg wakken iγil d Yeḥya i tt-id-isnulfan : « D abarar, d ahdum, annect ila-tt ddunit-agi i yi-illan deg uqerru,

maca amek ara d-ssukkseγ iman-iw seg-s, amek ara tt-

id-ssukkseγ mebla ma ṭṭerḍqeγ ? yerna smenyafeγ ad

ṭṭerḍqeγ agim² iberdan, wala a tt-tterraγ kan γer daxel,

neγ a tt-meḍleγ deg yiman-iw, deg wul n wul-iw, acku

d annect agi i yi-d-iwwin γer dagi ; ayagi d ayen ẓriγ,

ulac deg-s rriḥa n ccek. » Tawinest agi tessedhec-it ak-

ken ilaq s tafat-is, tewt-it s udem am tzerzayt, ters-as

deg wallaγ amzun akken d ayen ibanen, ur yelli fell-as

wawal ur d-yettili ; Jean-Paul ula d asesten ur issesten

ara Yeḥya, ur t-issesten ara γef tidett yellan di twinest-

nni, neγ xersum ad as-yessuter ansi i d-tekka. Dγa, seg

wass-n, cwiṭ cwiṭ, tlul-d ger-asen tegmatt, tefka iẓuran

deg wulawen nnsen, teckunṭeḍ deg-sen ladγa mi ten-id-

yufa lḥal d igensanen³ i sin, idrimen ulac, ula d aṣurdi-

nni yeflan yellan deg wawal, iṣaḥ-iten-id kan ad ffγen

deg wass n lḥed si tnac d asawen, d anadi γef tullas

icebḥen, tin d-ifka webrid a tt-qesden, neγ iṣaḥ-iten-id

daγen ad swen kra izegnan n lbira, ssγaden i imezdaγ n

Versailles m’ara ttmeslayen ger-asen. Yerna tadeggat-

nni n wass n lḥed ur tneqq ur tḥeggu, ur sen-tefki lben-

na ss ara qqimen ɛicen di temdint, wala tin ss ara

1 Tawinest : phrase (Amawal). Homonymie avec tawinest : cercle.

2 Agim : mille (Amawal).

3 Agensan, igensanen : interne.
mmten di laẓ ; akken i d-teffγen si llisi i d-ttuγalen γur- s, d lfeṛḥ d lqerḥ-nni i ttawin yid-sen i ten-id-yetterran. Annect agi ulac fell-as tiyita, ur yessefk ara ad yeḍs bnadem neγ ad inedder yettinẓi, d ddunit-nni kan i deg ttganin ad asen-telli ifassen-is teg-asen irebbi asmi ara d-awin lbak amezwaru d lbak wis sin.

99
100
« D abarar, d ahdum, annect ila-tt ddunit-agi i yi-illan deg uqerru, wagi d awal ! D ṣṣwab d nniyya ! D acu twalaḍ a Yeḥya, tella tidett yugaren tagi ? »

« Tagrest, učči, adebbuz. Rnu-yas aḥemmel ma tḥemmleḍ wiyaḍ, maca ur yefriẓ ara wawal. « Wiyaḍ » agi, ilaq a d-banen d acu-ten, ad mbiwlen mḥiḥden, wissen ma zemren di yal ddqiqa ad bedden γer yiman nnsen, ad bedden γer medden ilin s idisan nnsen. Ab-arar d wehdum yellan deg uqerru, mačči iwakken ad ttbarguγ tirga ; aql-i d axṣim n ṭṭiq d uskuffer, ccedda, aqhaṛ, aɛṣar, asenqed, taɛssast d ẓẓmik, d axṣim n lxedma n bessif. Tanaɛrit ay at laɛraḍ, nekkini ffγeγ iberdan si Talalit. Di tmurt n Lezzayer, teẓriḍ, d lgirra. Yiwwas, a tt-fruγ d yiman-iw. D acu kan, uqbel a d-yas wass-n, bγiγ ad ẓreγ di sin yid-neγ anwa i yesɛan lḥeq. »

« Nekkini a d-iniγ (yufa-d lḥal Jean-Paul isers iḍarren-is di sin γef tencirt¹ n ṭṭabla n welmad), a d-iniγ amaḍal d lḥebs, igenni d tibbuγyelt i lehẓuẓ, ma d times d ǧahennama ssarameγ ad γer-sen awḍeγ. »

« Anwa i d-innan annect agi ? »

« Awal i tlawin-nni ur ssineγ ara. Muqel tura s ayennat agi (dγa yezzi iḍarren-is di sin γer daxel n texzant), lemmer d lebγi ur γ-ttaǧǧan ara a neggan weḥḥed-neγ. Γas mazal ur nesɛi ara sin-nni imuren n lbak. D ayen ur iqebbel laɛqel. Lemmer d

1 Ici dans le sens de pupitre.
lebγi, a nentam¹ γef zik lḥal, yal taγawsa a tt-nissin. Yerna, ussan agi ineggura, ma tebγiḍ fehmeγ : ayennat, ayen iregg°in allaγ yettruẓu ifadden, d tadak°emt, d tiyita n tdak°emt. Di temdint n Lezzayer wissen ma ttmeslayen γef tyita n tdak°emt di llisiwat ? Dagi, ulac akk awal, maca d ayen yellan, d ayen yettimγuren seg useggas γer wayeḍ. Ad tḥezneḍ a lka-bi-na.

« Tebγiḍ igiṛṛu ? » « Ala, mačči dagi » « Tuqaɛ-yak-d ula d keč, aql-aγ d ass n lḥed, ulac win ara d-yelfun, ulac win ara d-yeṭṭullfen γer texxamt agi n welmad. Yerna atan yel-la wabbu n tmacint usezγel, dγa amzun d ddexxan i la ntess. Ax, attan yiwet n tgulwaẓt, tezleg akka cwit, maca d tagulwaẓt tazegzawt. » « Ur bγiγ ara ad mmteγ igiṛṛu deg uqamum-iw, ur ttafeγ ara abrid a d-iniγ tanemmirt. » « Aha susem tura, ay aḥbib, txedmeḍ am nekkini, af-d tin ara k-iḥemmlen, muqel tura nekkini, telt snin ayagi i ţţleγ knunnḍeγ deg yiwet n targit, targit agi mačči d tameṭṭut ttwaliγ di ssinima, d tabusṭawit n taddart-iw. » (Dγa Jean-Paul issuli iɛerrec tuyat-is.)

« Mačči d amesxer, tebγiḍ a k-d-alseγ ? » (Jean-Paul yecmumeḥ-d akka s tfenṭazit) « Sel-iyi-d. Yiwet tikelt, di lγerḍ-iw i lliγ, uγeγ-d abrid kan akka (dγa Yeḥya yesṭerḍeq iḍudan-is, mcaḥ-mcaḥ d udebbuz², afus-is ayeffus deg igenni di texxamt n welmad), d abrid n wexxam-is ; mačči s axxam-is i la tedduγ, d acu ara yi-yawin nekkini s axxam-is, ur tt-ssineγ ara, kkes-d kan tikwal-nni deg tt-walaγ tɛadda zdat wexxam nneγ (acḥal d abrid tettlusu jjipa yesɛan tinefḍas³, yiwet n

|1 Ntam : commencer… (Dallet, 581).|1 Ntam : commencer… (Dallet, 581).|
|---|---|
|2|Pouce.|
|3|Jupe plissée.|

lbista tamejṭuḥt tṛuḥ amzun akken tenncel, tewlelles, ha d tadalit, ha d tacemlalt, tarkasin-is iγmi nnsent d iγmi n lbista, neγ d tibabaḍin n teqcict tamejṭuḥt), ihi γas inid-d d tafruxt, yerna iwerra-yi ṛebbi terra-d s lexbar sskadeγ-tt, sya γer da, m’ara ttγimiγ γef yiri utṛutwaṛ, tama n wexxam imawlan-iw, la tt-ttmuquleγ m’ara d-tettɛaddi amzun akken d tameddakelt taqdimt (neγ ahat alarmi d tura i ttxemmimeγ akka, maca tidett kan : d ayen yellan, la tt-ttmuquleγ m’ara d-tettɛaddi) alarmi d yiwen wass, azal n sebɛa sebɛa d uzgen, ur qqimeγ ara γef utṛutwaṛ, kkreγ sfezwiγ deffir-s, neγ amzun. Imir-nni mazal ur d-iγli ara yiḍ akken ilaq. Snat-nni n tesfa-win timeqqranin¹ d-izzin i wexxam-is llant uγent, ma nniγ-ak ugadeγ akka cwiṭ, maca qemmreγ-tt, ṛuḥeγ-as lḥiḍ lḥiḍ amzun akken d aḥewwas. (Tesɛa axxam yes-ker kan, ur yecmit ara aṭas, tella deg-s tebḥirt, llan ijeǧǧigen, ladγa imejjan umumad² akked igernusen³.)

Tettɛici weḥd-s di taddart, seg wasmi d-tewweḍ, setta wagguren aya. Imdanen i tettwanas berra uxeddim-is, drus yid-sen, maca tikwal a tt-twaliḍ la ttess apiritif di Café du Kiosque nettat d tcixett n llakul d bu yedlisen n tezniqt Rue des Orangers. Bu yedlisen agi dγa, yufa-d lḥal nekkini keččmeγ γur-s acḥal d abrid, ttaγeγ-d γur-s Ciné-Revue neγ Cinémonde, neγ tisγunin n tuzzfa, m’ara ilin γur-i isuṛdiyen d-ttquccuγ seg wid n lqeḍyan n wexxam. Bu yedlisen netta d azlam i la d-izellem deg-i, ẓriγ, maca tterraγ iman-iw amzun akken mačči i nekkini i ttaγeγ tisγunin-nni, amzun akken d taγawsa i

1 Lampadaires.

2 Myosotis (« imejjan umumad », s tegrigit).

3 Agernus, igernusen (si tegrigit) : géranium.
d-qeṭṭuγ i wayeḍ. Tameddit-nni daγen kifkif, rriγ iman- iw mačči d nek i d nek, neγ amzun d wis sin ur s- teqqareḍ ara d nek, mi la ttcaliγ metwal axxam n Massa Grangetout. Dγa, tikelt-nni, mi d-fukkeγ tuzzya tis ṛebɛa i wexxam, teffeγ-d, aḍellaɛ deg ufus, tṛuḥ γer tḥanutt-nni yellan tama n webrid n Lezzayer. Akken i d-teqqel, nekkini, ur ẓriγ ur iban d acu i d iyi-iwwin, qemmreγ-tt d aqemmer. Ṛuḥeγ a tt-mmagreγ. Akken kan i ɛaddaγ ttama-s, allen-iw di temgerṭ-is, sliγ-as tenṭeq-d. Anɛam a sidi, tenṭeq-d. Tenna-d « tebγiḍ ad tedduḍ s axxam ad tesweḍ cwiṭ uyefki ? » Nekkini ur bniγ ara f wannect-nni, qqimeγ kan wehmeγ ttɛatbaṛeγ, am weslem daxel n waman yettayzagen. Nniγ-as « ih, bγiγ, ma d ayefki ajdid i tesɛiḍ deg uḍellaɛ. » Tebda tettaḍsa, akka, tettaḍsa, ih, deg wezniq, dγa ugadeγ tis- fawin-nni iberdan ad rrẓent deg yiḍ. Terna-d « yya-d a t-tarmeḍ, dγa d keč ara yi-d-yinin ma yelha neγ ala ». Dγa tewwi-yi s axxam-is. Ma d nekkini, tidett kan, ur ẓriγ ara d acu ara yeḍrun. Fehhmeγ mebla asuget n wawal, maca ahat ccfent wallen-iw, ma d axxam-is kecmeγ-t ur ẓriγ amek akkenni i t-kecmeγ. Kulci im- iren yemzazzel yezri s lḥir, d azirez, d aqfaz, urmeγ ayefki-nni, terna tessken-iyi-d ayen akk bγant wallen- iw. D agriwel i d-yeγlin fell-i, ma nniγ-ak nhewwaleγ nhewwaleγ. Ur umineγ ara tella tiẓeṭ icban tinna. Ax- xam-is ur meqqer ara aṭas (axxam d amellal, sin n ṭṭwaqi yettaken lmendad γer tebḥirt, taxxamt tamejṭuḥt ucucef anda taɛluleq tqendurt n wucaf s ateyyut n wa- man izeqqalen), ma di talast ukulwaṛ-nni awraγ, akkin i texxamt-is, d takuzint anda tesseγ ayefki. Teqqim-d lmendad-iw, γef tqejmuṛt, tales-iyi-d ayen i tessen fell-i
nekkini : ttγimiγ acḥal d abrid γef yiri utṛutwaṛ, ttṛuḥuγ γer tḥanutt n yedlisen n Mass Glong, twala-yi mennaw n tikal uliγ γer tfermejjit¹ di tizi-nni deg nettat ttess api-ritif di Café du Kiosque. Tettales-d akk annect agi mebla ma tessag°ed-iyi ula deg wacemma, amzun ak-ken tsers-d tisura ger ifassen-iw, llint-iyi tewwura ir-kelli. Mi tettmeslay nettat, nekkini tikwal ttezmumugeγ kan. Wwḍeγ alarmi s-nniγ ulac taqcict n taddart i tt-yifen di ccbaḥa, ula d tiqcicin-nni ttwaliγ deg ijeṛnanen, ulac tin yessnen ad tecrured zdat lamiri ak-ken tettecrurud nettat. Annect agi merra ur iwata ara ad as-t-iniγ, acku di kra n tesnatin² kan, tezzi-d i tqejmuṛt tṛuḥ-d tessukk afus-is f lḥenk-iw. Γef wakken d-cfiγ qqleγ imiren d azeggaγ, cfiγ daγen nniγ-as ad iyi-d-ternu cwiṭ uyefki. Ayefki-nni yelha, wehmeγ deg yi-man-iw amek akkenni i la t-tesseγ, d tijeγmatin d-isseγlayen agerdud-iw si ssqeḍ³, nettat teqqim-d ttama-w, deffir ukersi, a s-tiniḍ tenṭeḍ-d γur-s. Syen akkin, seg wakken yebda yettṛuḥu lḥal γellint-d tillas di berra, tedda yid-i alarmi d tawwurt unekcum tessuden-iyi, d asuden werǧin ssineγ di ddunit-iw, γef icenfiren kan. Mi d-kecmeγ s axxam imawlan-iw, waqila ufiγ-ten-id aṭas aya i la ttnadin fell-i, nekkini snulfaγ-asen-d yiwet tenfust n bab uyefki. Twalaḍ (i d-yenna Yeḥya, allen-is ccentfent kkerfeffent seg wayen i d-yules), twalaḍ, d targit tafessast, s nniyya-s kan, maca suleγ ttwerwiγ

1 Pharmacie. Le rapprochement entre les mots « pharmacie » et « ifermejji » (phytothérapie, ou médecine par les plantes) a été fait par M. Ameziane Amenna.

2 Tasnatit, tisnatin : seconde.

3 Expression signifiant : être pris d’une gourmandise, d’une envie irrésistible. (Dallet, 272).
ttucewwleγ ar ass-a, wehmeγ d acu n temγer, d acu n tixxutert¹ i yellan di targit icban tagi. Ahat, d tanfust-nni n tebḥirt d texxamt-nni tamejṭuḥt n wucaf, acku iwerra-yi ṛebbi ddeqs i qqimeγ zdaxel-is, maca ur d-wwiγ ara s lexbar akken ilaq d acu i deg-s yeḍran.

Ttucewwleγ alarmi d ulamek seg wayen ḥusseγ, amzun akken tsefl-iyi² tayri, udfeγ s akal-is am win yudfen s akal ur yessin, s akal n tteryel. Sin akked sin gdan³ ṛebɛa, maca tibḥirt akked texxamt tamejṭuḥt n wucaf, anda-t leḥsab nnsent ?

« Asesten agi a s-afeγ tawwurt lemmer yettuzdeγ wul-iw akka tura. D acu kan, akka, aql-i nnecweγ am uẓerẓur-nni yettargun rric-nni ines yezgezwen. Maca, taqraɛtt-nni uyefki, tura fehmeγ-tt. Cedhaγ-tt-id m’akka i k-sliγ. Efk-iyi-d igiṛṛu, aql-iyi yenγa-yi fad. »

Yeḥya yessufeγ-d igiṛṛu si tebluzt-nni ines unalmad, d tabluzt taberzegzawt, d taḥercawt am lkettan n tcekkaṛt, terra-t amzun akken d bu tmedwast iferrḍen iderbuzen, mačči d analmad ger inalmaden di tserkemt tis kraḍ-snat-tamezwarut⁴, d taserkemt yenneγ°nin, ur tewwi ur terri, yezga yekres wenyir-is.

Jean-Paul, netta amzun akken taɛǧeb-as tikli-nni n Yeḥya, d tikli umenṭar neγ n wemsayeḥ ; yebγa daγen ad yesqerqer isemd-asen lkil akken ilaq i iɛessasen im-eqqranen n llisi ; dγa yefka-yas taγlaft n ddexxan Gau-loises ; aγummu n teγlaft-nni yesɛa azal-is, acku ma ifat yettwakkes, lbuntat n ddexxan deg-s i ttafent leqrar nnsent. Taγlaft-nni dγa, teqqel d lexzin n lbuntat alarmi

1 Tixxutert : importance (Amawal).

2 Sfel : pousser, tenter (Dallet, 203).

3 Gdu : égaler (Lexique français-berbère de mathématiques).

4 Classe de troisième-seconde-première.
d ass-nni, amkan-is yezder deg wabuḍ n lǧib ufella n tebluzt, deg yidis azelmaḍ, ur tt-id-itekkes yiwen alamma iḍurr neγ ijeggeḥ tabluzt. Ajeggeḥ agi dγa, yi-wen ur tt-iqemmer ad yaweḍ γur-s. « Ini-yi-d tura a Yeḥya, taqcict agi, di taddart-ik, temlaleḍ-tt-id dγa s tidett ? » « D awezγi, nniγ-d kan targit agi acḥal d abrid i tt-urgaγ » « Ahat, ahat » i d-yeqqar Jean-Paul, netta skud ittmeslay skud yessufuγ-d abbu n ddexxan, d asrugget amejṭuḥ icuban asigna, yettembiwil irennu di texxamt-nni n welmad. Ikemmel awal-is, amzun akken irekb-it waḍu neγ d targit i la yettargu, « d ayen yes-sewhamen, amek alarmi di tirga tullas neccdent-d γer tissit uyefki. Di tirga-w nekkini, ula d yiwet ur tt-id-mlaleγ ; tikli nnsent m’ara d-teddunt γur-i, amzun akken deg waman yenhewwalen, smermizen am tegnewt s lmuziga neγ s uẓawan nnsen. A s-tiniḍ d aferfer i ttferfireγ, ttferfireγ ttadreγ, ambiwel ulac, ttadreγ di tdikelt n yiwen ujeγlal ameqqraḥan. » Dγa Jean-Paul yesseḍfer iγil-is i wawal-nni « ameqqraḥan », yesnej-bad-it yesγel yis-s, dγa di ddqiqa-nni, amzun akken d ssḥur, taxxamt-nni n welmad a s-tiniḍ ad teqqel d ajeγlal ameqqraḥan. « Suleγ¹ selleγ i lebḥeṛ, d acu kan yal tikelt deg ara temmet lmuja deg wabuḍ ujeγlal, amzun akken d iragg°en i d-yettrusun sberbiren-d fell-i, amzun akken d yiwet n tmeṭṭut i yi-iγeṭṭsen teccucuf-iyi. Yernu, d ayen yessewhamen, tameṭṭut-nni ssneγ-tt, γas akken werǧin i tt-walant wallen-iw. » « D ayen yessewhamen » i d-yenna Yeḥya, afus-is ayeffus yezz-er-it di lǧib ufella n tebluzt-is. « Ala, mačči d ayen yes-

1 Suleγ selleγ : j’entends encore, j’entends toujours. Voir note n°2, page 29.
sewhamen » i d-yenna Jean-Paul, « tagi d tamkarra-nni¹ qqaren. Tanezduγt am tinna werǧin tt-ufiγ, d ijdi kan i cukkteγ icuba γer wayen riγ a t-id-iniγ. D acu kan w’icqa ma d ijdi neγ ala, w’icqa ma giγ ccek, imi γas giγ ccek d nek i yefkan afus, yernu γas zzreγ kemneγ deg wabuḍ ujeγlal, tiṭ-iw ula d ixf n tissegnit ur yedrig fell-as. » Jean-Paul γef tikelt yesbedd awal-is, yenna « yerna d iẓẓan d yeḥliẓẓan, d acu-t uyennat agi tura, a nnegḥ-iw a nekkini yemmuγebnen alarmi d ulamek. »

Yerr-itt imiren i imeṭṭawen, amzun akken d lmut i s-tenniḍ temmut tmeṭṭut-nni izedγen tirga-s, dayen tem-mut s tidett. Yeḥya yekker-d seg wemkan-nni yeṭṭef ttama n tencirt n Jean-Paul, yezger taxxamt n welmad, lbunyat-is yebbeγ-itent di leǧyub n tebluzt, lbunta tawraγt di tqernit icenfiren-is, amzun akken d aseḥḥar neγ d amajus² i d-yeflalin, yettembiwil yesriddim, ye-flali-d ger lmujat-nni yeknunnḍen yetturaren s tkurin, ma d taγect-is tezzedway tettawi-d ṣṣut amzun akken d igedrez ameqqran iwumi d-tezzi tuga n waman³ ye-theddnen yersen am zzit.

« Akka, ddunit tettunefk-aγ, maca ula d targit tettwakkes-aγ. Tikwal yettban-aγ-d weftis d azeqqal nessaram deg-s a nili, maca nugad a d-naf iman nneγ ger iberdan, neγ amzun d icelman yugi wasif. Jean-Paul yesmigliz γef wasmi d-ilul, ma d nekkini icuban aγbub i yi-d-ig°ran d imeṭṭi. » Dγa yuẓa γer tfelwit-nni⁴ taberkant n texxamt n welmad, yed-

1 Tamkarra : miracle (Amawal).

2 Mage.

3 Tuga n waman : algue, varech.

4 Tafelwit : tableau (Amawal).
dem-d abruy n tsiseft¹, afus-is azelmaḍ isenned-it γef tfelwit, yebda la ireqqem irennu, izirig-nni d-ijerreḍ d izirig n twinest², a s-tiniḍ igezzem tebrek-nni n tfelwit di tillas n yiḍ. « Tawinest agi d talalit, anekcum γur-s dayen tura yettwakkes-aγ. Ma d ayen d-ig°ran, ayen igelzen³, » dγa yesγel γer berra n twinest « ayen d-ig°ran igelzen, d tili i t-izedγen, tili n tiddas tikerkas, nezmer a neddu deg-s nehmel di tugdi n buberrak. Di tdikelt uγenja la yettinziz waḍu n tayri, ma d ajajiḥ yezga ur yettnus deg uqerru n Jean-Paul. Times iwu-mi-tt m’ur yezmir yiwen ad yeẓẓiẓen ? Times iwumi-tt, wi tt-ilan, ma d iḍ kan weḥd-s i d-tṣaḥ, ma d iḍ kan weḥd-s i la yezzuzunen ajajiḥ ? » dγa s temqerqect udebbuz-is iḍegger abruy-nni n tsiseft metwal Jean-Paul, isers imiren iman-is yeqqim γef lbiru n texxamt n welmad, yezzi s waɛrur i tfelwit-nni taberkant. Jean-Paul yerfed-d aqerru-s yini-d « w’icqa ma nlul-d negr-d γer ddunit. Yiwen dagi ur iyi-ittalas tajmilt, d tayri, tayri kan weḥd-s i d ddunit-iw. Llisi agi a nnegḥ nneγ, angaẓ tineggaẓ. » Syen akkin, amzun akken yuki s kra la yesḥerkikk deg wul-nni ines yeggujlen, « yiwet n ti-kelt, di Bordeaux, bγiγ a d-jebdeγ tamusni d yiwet n teqcict. Di berra n ssinima. » Jean-Paul yessusem akka kra, amzun akken, tikelt-nni daγen, i yiman-is kan net-ta, iḥedṛ-as-d usikel ad as-yales, neγ amzun akken asi-kel-nni d akemmel kan i la yettkemmil, ur yegzim ur

1 Tasiseft : craie, calcaire blanc assez dur, etc. (Delheure, Ouargla, 290) ; lissoir en plâtre séché (Delheure, mozabite, 184). Utilisé ici pour désigner la craie.

2 Tawinest : cercle (Amawal). Homonymie avec tawinest : phrase.

3 Glez : mettre de côté… (Dallet, 258).
yennegzi¹ ; di tallit-nni deg yettferfir yettargu wul-is, Jean-Paul yezmer, m'akka d-yufa iman-is weḥd-s, yezmer ad yedlu γef usikel-nni, a t-in-yaf anda i t-in-yeǧǧa, ad yaγ lǧeṛṛa-s tikelt nniḍen, ad as-ibeddel am-kan ibeddel deg-s kra ttwalint wallen, d adrar neγ d luḍa ; yerna deg yimir-nni neγ deg yimir nniḍen, yiwen ur yezmir ad as-yini kra, yiwen ur yezmir ad as-yini asikel-nni inek ṛṛwaḥ-ines yettwazgel.

« Tesɛa sser d ayen kan, γas txuṣ akka cwiṭ di tmelsit ». D umatu kan testeqsa-yi-d ma llan γur-i yedrimen. « Alef fṛank » i s-nniγ. « Mačči aṭas. » « Yelha » i s-rriγ. « Mačči tura kan dγa, acḥal di lɛamer-ik ? » dγa Jean-Paul yebda la d-yettales, yesskan-d yessγal-d d asγal kra din yeḍran, amzun akken di Bordeaux i t-yuγ lḥal, berra n ssinima.

Atan tura ttama n tewwurt n texxamt n welmad, yerra iman-is d taqcict-nni, la d-yetturar amzun akken d nettat, d acu i texdem tenna, aqerru-s yekna acemma.

« Γur-i seṭṭac iseggasen. » « Ur d-banen ara fell-am. » « Ala, d nek ara d-yekken sufella. » « Ruuuḥ », tenna-t-id s tizzelgi, s lmaɛna iwakken imeslayen n Jean-Paul ur ttγurrun ula d yiwen, neγ ahat d netta kan weḥd-s ara γurren.

« Waqila yeffeγ-ik laɛqel akka cwiṭ, neγ ala ? » « Ala, asaru-agi walaγ-t, d iri-t si ṭṭerf alamma d ṭṭerf. D tanfust n sin ibandiyen n ttkaɛrir yettruẓun tiqraɛtin n wiski di ttbernat n Hollywood. Tidett kan, ur zmireγ ara ad kecmeγ, d iri-t n d iri alarmi dayen kan. »

« D acu ara teslexbubceḍ ihi ? Ad tewteḍ kan akkagi tagust zdat-i… ? Taγrift n dir tesbeḍ² deg wuskir… » « Ala ala, ad ṛǧuγ. » « Ad teṛǧuḍ ! Anwa ara teṛǧuḍ ? » « Ad

1 Nnegzi : être interrompu (prématurément)… (Dallet, 557).

2 Sbeḍ : être fixé, collé… (Dallet, 754).
ṛǧuγ. » « Ur yelli wanda ara tbeddeḍ iwakken ad teṛǧuḍ, neγ ala ? » dγa Jean-Paul, s ufus-is ayeffus, yessken-d sin idisan-nni n tewwurt n texxamt n welmad, s tehri annect utṛutwaṛ-nni deg yella di Bordeaux.

« Akka ih, d tidett, dagi, ulamek. » « Ini-yi-d ay argaz bu seṭṭac iseggasen, d acu i k-yeǧǧan akkagi d abehlul ? » Jean-Paul issembawel afus ayeffus, iwakken tikelt-a a t-yawi deffir umeẓẓuγ ad yekmez acebbub-is, amzun akken d asteqsi-nni dγa i t-yerḥan.

« Ini-yi-d, a taqcict mm ɛacrin iseggasen, d acu i kem-iǧǧan tesludduyeḍ ? » « Sludduyeγ ? » « Akka, d ayen ẓriγ nekkini m’ur ttetteḍ ara kullec ? » « Susem-iyi a yir ssekka, beṛka-k asfuǧǧeγ ! »

« Tidett kan, d ayen sliγ di ssinima. D yiwet akken n tmeṛkantit i s-yennan ayagi i wergaz-is, mi llan tetten imensi di sin yid-sen, zdat tilibizyu. Iban fell-asen myezgen-d akken ilaq, d ayen ur tettamneḍ ara : ečč-n a d-ččeγ. » « I wergaz agi-ines, yelha ? » « Yelha, yelha, acebbub-is d acelhab, tawenza γef yidis, tiqeffilin n tfettust d umessak n tekṛabaṭ ttewten amzun akken d ureγ azeggaγ. »

« I usaru isem-is ? » « D asaru-nni ibandiyen n Chicago. » Wissen ma d asemmiḍ aqesḥan i d-yeγlin, neγ d albaɛḍ n yemsebriden n Bordeaux i d-iɛaddan imir-nni, Jean-Paul yuker taqejjirt γer yidis, yesbaɛd si tewwurt n texxamt n welmad, yuγal-d amzun akken d aknunneḍ i yeknunneḍ γef yiman-is, deg yiwet n tikelt a s-tiniḍ dayen, ddqiqa ur yebγi a tt-yernu d teqcict-nni n Bordeaux.

« Axxi tabehlult ! » i d-yenna « Tewt-iyi tmagart fell-as ». « Lemmer d lebγi ur tettaǧǧaḍ ara akken iman-ik cekk-len ifassen-ik » i s-yenna Yeḥya i Jean-Paul yuγalen γer tencirt-is ad yeqqim deg wemkan-is.
tefferfreḍ di teg°nitt yecban tinna, ilaq ad tefferfreḍ. »

Maca yemmeslay neγ yeqqim, mačči akken yessarem i teffeγ ; γas akken taqcict-nni n Bordeaux tegla-d s txeṣṣart i Jean-Paul, wagi ur yenḥerwa ara, yetthuzzu kan aqerru-s d ahuzzu amzun ur ḍrint. Jean-Paul yelli tawwurt n texzant-is ; tullya-nni n tewwurt, anamek-ines d Jean-Paul yuγal-d γer ddehn-is, γer yiman n yi-man-is, γer lfeṛḥ-nni i s-yeččuren tagerṭeṭṭuct n wul-is mi iwala di tugna Louis Armstrong la iseffeḍ anyir-is s tmeḥremt tamellalt, yettecmumuḥ yecṛeh wudem-is yezzin γer lbuq ; Louis Armstrong amzun akken dayen, yekcem s amur wis sin n tmeγra-s, ma d netta, Jean-Paul, alarmi d imir-nni kan i d-yudef¹.

Jean-Paul ihi yenna-d : « Yiwen ur yezmir ad yesriffeg weḥd-s, ilaq ad yili win ara k-d-ifken afriwen, m’ulac, γas fell-ak seṭṭac iseggasen, ur tezmir ara ad tefferfreḍ. S teqcict agi, d ayen ẓriγ, ur ssawḍeγ ara ad fferfreγ. Neγ ahat d aḥemmel i mazal ur tt-ḥemmleγ ara aṭas ? W’iẓran ? akken qqaren warraw n Bordeaux. »

Dγa yebbeγ aqer-ru-s deg wemruj n texzant, yeffeγ-d s tugna deg ufus ayeffus, d tugna izedγen ul-is yesmenyaf-itt ger tugni-win nniḍen, tin n Juanita Hall, d tacennayt taberkant yesɛan sser d ayen kan, taqendurt-is yerṣa deg-s lyaqut, temmeγ-d tṛucc-d tbeẓẓaɛ-d γef Jean-Paul, netta ur yezmir i kra ur yebni γef wannect-nni a d-yeflali.

« Ilaq ad tili tin ara yi-iḥemmlen neγ ara ḥemmleγ ; d acu i d anamek uḥemmel ? » ; yeẓra, asesten agi mačči d netta kan weḥd-s i yerza ; yezzi γer Yeḥya d-ineggzen si lbi-ru, yebdu amerreḥ ger idurra irkelli n ṭṭwabel n texxamt n welmad, d amerreḥ icuban tikli di tzerbatin iḍeyqen,

1 Adef : kcem.
snetlafent γerrqent am tid uderbuz ur nesɛi tawwurt.

« Di tsekla¹, γer tlawin » i d-yenna Yeḥya « tayri, d Phèdre. Γer yergazen, d Oedipe. Di tmeddurt, d nek°ni. A nnger-ik ay ul, af-as-d ixef-is i leḥzen yecban wagi, leḥzen n tasaft ! Si tama, ṣṣbeḥ-meddi, yettneẓẓif wul dduklent-as ; si tama nniḍen, d asmaɛlek d amesxer γef medden irkelli. D acu n wemkan i d-yeg°ran ? D win yebγan tayri, d amkan-nni kan i d-yeg°ran. »

« Ala, teccḍeḍ » i d-isuγ Jean-Paul, « ixuṣṣ sserr ixuṣṣ Ssḥur. » Dγa deg wawal agi n Ssḥur, yessedda-d akk ajajiḥ-nni yellan deg wul-is, d ajajiḥ n tmes i s-d-ikkan si tugna-nni ireqqen am tirgett ger ifassen-is ; skud yettwali irennu di Juanita Hall, aḥulfu i s-d-ibanen yuki-yas akken ilaq, d aḥulfu-nni iwumi yeqqar « aḥulfu n twenza-s » ; di tugna-nni daγen, Juanita Hall tettband zun tcennu, ifassen-is telli-ten annect ila-ten, a s-tiniḍ d aweṣṣi i t-id-tettweṣṣi, temmal-as iberdan ara s-yellin tiwwura γer ddunit-nni yettargu, ddunit n ccbaḥa, ddu-nit uẓawan² d ccna i s-ittwakksen di Versailles.

« Ala, teccḍeḍ » i d-isuγ daγen Jean-Paul, « ixuṣṣ Ssḥur-nni seg d-ikka Ssḥur. Taṛwiḥt tetteddu kan akken teddun waman : akken tella dagi di ddunit n wadda ara tili di-hin di ddunit ufella » ; yessed mliḥ γef wawal-nni n « ddunit n wadda » mi t-id-yenna, amzun akken, mebla ma inuda fell-as, di tmenna-nni ines yettezririgen am waman, yemsuγal netta d yiwen wawal ur nelli d awal n menwala, d awal i d-yernan d timerna s aḥulfu n twenza-s, yefka-yas afud, yesban-itt-id d ayen ilaqen di ddunit mačči d timsig°ert ; aḥulfu n twenza ikcem am

1 Tasekla, tisekliwin : littérature (Amawal)

2 Aẓawan : musique (Amawal).
wakken s tuffra s allaγ n Jean-Paul, yemla-yas abrid yettawin akkin i tmeddurt n llisi, d abrid yettawin s ax-xam-nni yessaram wul-is, lbeṛǧ-nni ameqqran yette-mlehwajen. « Ddunit n wadda », i d-yerna, « d aγebbar kan i ufiγ deg-s, acḥal ayagi tura. Sebɛa iseggasen qrib ad awḍen, nek la skerkireγ iman-iw deg ikulwaṛen n llisiwat. Imawlan-iw, targit nnsen a sen-d-ffγeγ d Analmad ameqqran n ddin¹, neγ d tugna n lkettan deg wexxam. Degmi, si tazwara, seg wasmi bdiγ leqraya, timelsit inu d tin ur nettames ara aṭas, iγmi-ines yiwen-is, yezga d aberkan. Ccwi kan, seg wasmi d-ṛuḥeγ si Bordeaux, ttlusuγ aserwal n lqaṭifa yessawreγ akka cwiṭ, ttlusuγ daγen yiwen utriku yesɛan tixxamin timejṭaḥ d tizeggaγin, mbɛid i t-id-ttwalin » ; Yeḥya ur yewhim deg wacemma, ur t-yekcim ara uferfud mi s-d-ismar Jean-Paul annect-nni merra imeslayen γef tmel-sit-is, ula d tibejbujin-nni timejṭaḥ yenna-yas-tent-id : asmi mlalen tikelt tamezwarut, d netta dγa (Yeḥya) i s-isrebḥen tamelsit-is i Jean-Paul, inna-yas s umaɛlek d tamelsit icuban tin useḥḥar, aseḥḥar iwumi yaɛreq we-brid usirkus, neγ teǧǧa-t terkeft neγ tejlibt imeddukal-is, yuγal yettwaṭṭef kemnen-t iwakken ur ttfeṛṛiǧen ara deg-s medden ur asen-yettuγal ara d taḍṣa. D ayen i s-yaɛǧben aṭas i Jean-Paul. Dγa yefka-yas (Jean-Paul i Yeḥya) taγawsa-nni i s-illan deg wul, yeṭṭef deg-s alarmi d ass-n, taγlaft-nni n lbuntat seg d-ijbed Yeḥya ixef ajdid igiṛṛu, ddeqs i mazal deg-s ur t-swin ara. « Sel-iyi-d akken ilaq, a Yeḥya, asmi ara ffγeγ si lḥebs agi ad xedmeγ d aḥemmal deg wegraw uẓawan n Duke Ellington. Daya. » Yeḥya yella yettheggi iman-is ad

1 Séminariste.
yuγal γer tikli-s di texxamt n welmad. Taxxamt-nni dγa tuγal-asen, i Yeḥya d Jean-Paul, amzun akken d yir aẓeṭṭa iwumi xerben lexyuḍ, la smuḥtulen s nniyya nnsen amek ara d-ffγen seg-s. Imir-nni dγa i d-yedderbez Mass Siwain, aɛessas ameqqran n llisi, id-derbez-d di tewwurt unekcum, ibedd-d deg-s s tfekka-nni ines yennuγnin. Cwiṭ kan n wakud i sen-ilaqen i Yeḥya d Jean-Paul iwakken ad fehmen tfukk tezwayt, dayen tura tewweḍ-d nnuba n tguni n wass n lḥed, i sin inal-maden-nni ibaḥanen i ten-icban. S taγect-nni ines tazurant i ten-yenced Mass Siwain; mi la ttalin sskali yet-tawin γer texxamt n tguni, d Yeḥya kan i d-yeg°ran yenna-d kra, amzun akken d imeslayen ara yesnefsusin yessifsen azuγer-nni zzuγuren iḍarren nnsen, d imes-layen ara ten-iɛawnen daγen iwakken ur ttḥazen ara tirkabin n sskali: « D ayen yessewhamen, yettwakkes-aγ uyefki yettwakkes-aγ ddexxan di llisi. D ayen yessewhamen. D agzam, d acekkel, d asṭiqqef, d asqecbubeḍ i sqecbubuḍen deg wallaγen nneγ. D umatu ad ḥazen tameddurt-ik s timmad-is, ad ggallen deg-k ur k-yeffiγ weγbel amzun akken tenγiḍ tamgerṭ, ad ssan-fen srewlen fell-ak tiregwa n lfeṛḥ. » Zegren imiren (Jean-Paul d Yeḥya) tawwurt ukulwaṛ, ǧǧen Mass Siwain di tama n wadda n sskali.
116
      Versailles - Lpari
117
118
… taqcict n lmesk di tizi n tayri ma d Versailles, di te- grest, tamdint taberzegzawt, tamdint yekkussmen, tam- dint yennefḍasen yeknunnḍen γef yiman-is, am temγart yettucekklen, yettukettfen si ssṭer ; Claudine, di tegrest, γef yiri n wemdun, telsa ibidi ameqqran, d azeqqal yeγma s uzeggaγ d wewraγ.

Ass n lḥed deg uzal, Jean-Paul d amuḍin, Yeḥya yettawi yetterra deg webḥir Ugellid.

Amek i d ixef-is, amek ara s-tgeḍ isem i usemmiḍ yendudren di tasmuḍi ?

Claudine attan teqreb, tesfaglat, tleḥḥu teṭṭafaṛ-it-id, tagut la d-tγelli tettezzi-yasent i ṭṭjur tkeččem lbaḍna nnsent. Awal yettγizi abrid-is di taγect, yettγizi yetta- nef, yekkat yettmettat γef wezwu i t-yettawin, nnefs ulac. Yeḥya iteddu tama n Claudine. Teddun ttuγalen di tezrugt alamma d ixef n wemdun. Sya γer da ttez- mumugen ger-asen, a s-tiniḍ si zik n zik i myussanen.

Tasusmi amzun akken d ijdi, teswejwij teskerwic ger wafriwen n tegrest. Claudine telsa tibuḍin¹ twellsent, rnant γef userwal d azegzaw am tuga, yennejbad am yeẓdi. Ifassen-is telsa fell-asen iqeffazen n weglim aberkan, tsers-iten seddaw tγesmart-is, ṭṭfen ag°erḍ n ibidi iwakken asemmiḍ ur ikeččem ara taduṭ-nni yellan zdaxel. Yeḥya, tama n Claudine, la iteddu ikkat γef

¹ Tibuḍin : bottines.
iγallen-is, am wefrux n Ugafa Ameqqran¹. Yefṛeḥ d ayen kan imi yemtawa d yiman-is, yemsefrak yemṣuda d umatu netta d yixf-is, myezgen-d γef wayen yetten-xuxulen deg uqerru. Amdegger ulac : yefka-yas lebγi i wul-is, yekkes-as algam iserreḥ-as ad yeks deg webrid n tirga, γas akken yekkat-d waḍu iteqqes deg wallen yessismiḍ-itent alarmi d ulamek. Γef sskali-nni n lbeṛǧ, tibuḍin n Claudine ur tselleḍ ara i dderz nnsent, ma d aḥukku d uleγwi-nni afessas ur ẓẓayit ara fell-as ad asen-isel. Zdat tlajuṛin Ugellid, Yeḥya yefka-yas iγil-is i Claudine iwakken ad ḥluccgen di sin γef wegris.

Claudine tejgugel deg-s alarmi d tiseγlay n wuzzal n lbeṛǧ, syen akkin, weḥd-s, terna tuccḍa nniḍen alarmi d iri utṛutwaṛ, zdat tezrugt n Cours de la Reine. Yeḥya yenna deg wul-is « D leḥq-iw ad ḍseγ d leḥq-iw ad sweγ lqahwa ». « Ur teḥluccgeḍ ara akken ilaq » dγa ula d netta yecceḍ alarmi qrib iḥuza Claudine i d-yettwalin deg-s. « A kem-awiγ ad tesweḍ lḥaǧa ? » « D lḥaǧa tabelbult ? » i d-tenna Claudine. « Ala, maca γas kkes aγbel, d ayen ara kem-isseḥmun » dγa ḍsan-tt-id di sin yid-sen.

Mraw n ddqayeq syen d asawen, qqimen ad swen lqahwa di Cheval Noir γef tezrugt n Ver-sailes, di texxamt n wannag amezwaru anda n-ufan sin ibusinen² la ttemsudunen a s-tiniḍ ur ḥebbsen ara alamma tekcem tmeddit. Yeḥya ur as-yedrig wara, d ayen ibanen, Claudine teqqim di ṭṭerf n tbankiṭ ubistṛu, aɛrur-is a s-tiniḍ yudef di lḥiḍ, amzun akken tettunefk-as tseddarit ur tebγi ara seg-s a d-tettixer. Yeḥya yeq-

1 Agafa Ameqqran : Grand Nord.

2 Abusin, ibusinen : couple (Lexique français-berbère de mathématiques. Tizi-Ouzou : Tafsut, 1984).
qim  lmendad  n  Claudine,  γef tqejmuṛt  n     wesγar, yessufeγ-d apaki n ddexxan si lǧib ibidi, yelli-t yefk-as i Claudine yiwet n jiṭan d tazedgant, d tamellalt, ulac akk deg-s rriḥa n lbunta, Claudine   nettat tefka-yas-d times. « Keččini mačči n dagi ? » dγa Yeḥya, netta imi-s yeččur d abbu « Amek akka, n dagi ? D ddexxan agi inu i yi-issummlen ? » D asteqsi i iḥeṛsen Claudine, yessaweḍ allaγ-is la yettemjadal yettemdeggar irennu d yiman-is, alarmi d-yufa « Nniγ-t-id kan akka, yal yi-wen ansi i d-yusa. » « Muqel tura nekkini, si      Versailles. » « Versailles   agi dγa, ur yelli deg-s wayen issefṛaḥen. Temmuγben    tenneγlulem  armi  d      ayen kan. » Claudine  tuzen abbu  n  ddexxan  s  udem      n Yeḥya, dγa Yeḥya yebda la yettusu yesḥedway s ifas-sen-is, amzun akken yeffeγ-d seg wabbu-nni ssexda-men lkulun di lgirra. « Ur yecbiḥ ur yesɛi sserr wayagi txedmeḍ, tesmektaḍ-iyi-d kan lgirra yellan di tmurt n Lezzayer. Lɛasker n Fransa, akka tura, lgirra nnsen d lgirra-nni n lkulun, teẓriḍ ayagi neγ ala ? D asbumbex i sbumbuxen, ssufuγen-d imdanen s wabbu. « Ẓriγ » i d-tenna Claudine, « syenna i d-kkiγ. »        « Amek akka syenna i d-tekkiḍ ? »  « Syenna i d-kkiγ. »   Yeḥya yu-zen-as abbu n ddexxan i     Claudine, nettat tunef-as i wabbu-nni ad as-yeḍlu akk udem-is, yali imik imik¹ ad yezzi i ucebbub-is, allen-is teẓẓa-tent γef Yeḥya. Dγa tenna-d « anebdu agi yezrin sɛaddaγ-t γer yiwet n tmeddakelt imawlan-iw, deg yiwet n taddart acck-itt deg yiri n lebḥeṛ, Fouka-Marine. Aṭas n yemdanen i d-mmugreγ, yal yiwen d acu-t, ger-asen argaz d tmeṭṭut-is d iselmaden di tmurt Iqbayliyen. Nnan-iyi-d tudert

1 Imik imik : cwiṭ cwiṭ.
dinna simmal testewḥac, tettuγal d taberkant, teγli-d tugdi d rrehba, alarmi ur asen-d-iban ara ma ad qqimen dinna aseggas agi neγ ala. D acu kan ẓran, ayen akka i d-yettnekkaren, ayen akka i d-ismuḥtulen, i d-isḥerkilen, ẓran yiwwas ad ifel ifeggeḍ, d ayen ara yag°aren akk medden, d ayen ara ten-issiwḍen ad ilin si tama neγ si tayeḍ, bu snat yebγa neγ ur yebγi ad ibru i yiwet. Γef wakken d-ttalsen, kra n tuddar aɛlayen wwten-tent s lbumbat, d aɛeggen i sent-ɛaggnen. Amasaɛd-ik imi ur teqqimeḍ ara di tmurt n Lezzayer. »

Yeḥya yessaγ igiṛṛu yini « γur-i ẓẓher, d tidett ; anebdu agi, usan-d (lɛasker) xeḍfen ɛammi, deg Weqbu, xeḍfen-t nek ḥedṛeγ. » Claudine ur tembawel ara, ten-na-d kan « iγaḍ-iyi, ur tt-yuklal. » Imiren, tuṛǧa akka cwiṭ deg wabbu-nni n Yeḥya, syen akkin mebla ma yu-li-tt-id wawal tekkes ibidi-ines, tesnefḍas-it tsers-it γef icekkaben-is, syen akkin tuγal teqqim daγen zdat-s.

« Acḥal ayagi tura i telliḍ di Versailles ? » Yeḥya imuqel taxxamt-nni ubistṛu amzun akken, deg yimir-nni dγa, yufa-d iman-is deffir yiwen n zzǧaǧ ; di tamanni nniḍen n zzǧaǧ, yettban-as-d ugama1 amzun akken yellemlem2, d agama ur nban ara mliḥ d acu-t, ur yettwafham ara akken ilaq, acku yella wammus γef zzǧaǧ-nni, neγ ur yettwafham ara si tagut-nni d-yezzin tesxerb-as tamuγli.

Dγa yenna-d kan kra imeslayen agi « tura wwḍen sin wagguren, deg waggur n ctember, ass wis 17. » « Weḥd-k ? » « Ih, weḥd-i. » « Ur ak-iwɛar ara ? » i t-testeqsa Claudine. « Ala » i s-yerra Yeḥya, « ayen i iwaɛren d gare de Lyon akked umitṛu.

1 Agama : campagne (Amawal). Ici dans le sens de : paysage.

2 Llemlem : être gris, brumeux, nuageux (temps) (Dallet, 453).
Versailles daγen, ur fhimeγ deg-s tigert, iberdan-is ttemcabin irkel, ma d imezdaγ-is a s-tiniḍ ḥeznen yerna teddun kan akken teddun waman, skerkiren iman nnsen, nnefcuclen. Γur-neγ di tmurt, si lgirra kan γer dagi i keččmen yemdanen s ixxamen nnsen γef zik lḥal, wanag dayem yella win ara d-isellmen fell-ak, win ara k-d-immeslayen. Ayen izaden di ccbaḥa asmi ttruḥuγ γer ɛammi, d ibṛenyas-nni imellalen i ttwaliγ deg yiḍ. Abeṛnus d ibidi ameqqran yeẓḍan s taduṭ, ttlusun-t yergazen γef tuyat. Daγen, tikwal, wid yetturaren s umundul. Ɛammi yessen aṭas ad yurar s umundul, dayen, ur ufiγ ara ad qqimeγ γur-s ugar iwakken ad iyi-isselmed. Maca ahat tessneḍ kemmini ad turareḍ s umundul » mačči d asteqsi i yebγa Yeḥya ad yesteqsi Claudine, maca d tanfust i yessarem ad yentam¹ yid-s.

« Ala, ur ssineγ ara ad urareγ s umundul, tidett kan ur ẓriγ ara yakk d acu-t. » Yeḥya ur asen-d-yessukkes ula d rriḥa n nnmara i imeslayen agi n Claudine, yefhem kan mačči d ayen ara tissin deg yiwet n taddart γef yiri n lebḥeṛ icban Fouka-Marine, yini-yas « a w’ufan ad tissineḍ, acku urar agi umundul, d aḥemmel kan ara t-tḥemmleḍ. Iḍudan-im rqiqit am tessegnatin, yerna ttbanen-d ẓidit d iḍudan n lmesk, d aya kan i ilaqen i wurar umundul. » « Tettuḍ kan yiwet n tγawsa, ur sɛiγ ara amundul. » « D tidett » i s-yerra Yeḥya, « maca am wass-a ad am-t-id-ṣewwṛeγ di lkaγeḍ, syen akkin, ma tḥemmleḍ-t, ad turareḍ yis-s. » « Qebleγ » i s-tenna Claudine, « maca ula d keč si tama-k ilaq-ak ad tḥemmleḍ akka cwiṭ Versailles. » « Atan ihi fkiγ-am awal » i s-yerra Yeḥya, « maca ur ttḥemmileγ ara.

1 Ntam : commencer, entreprendre, se lancer dans (Dallet, 581).
Versailles irkelli, kkes-iyi lbeṛǧ, Place d’Armes, d llisi. Ma d ayen nniḍen, qebleγ a t-ḥemmleγ. » Claudine tesskad akkin i Yeḥya, deffir-s, γer ṭṭwabel-nni anda ibusinen-nni sulen¹ la ttemsudunen zdat ṛebɛa ifenǧalen ilmawen n lqahwa. Yiwen ilemẓi s tebluzt tamellalt yusa-d γer Claudine d Yeḥya yessuter-asen d acu bγan ad swen. Yeḥya yenna-yas « snat leqhawi » dγa ilemẓi-nni n Cheval Noir yeqqel γer lxedma-ines, Claudine tesseḍfer-as tamuγli si zdeffir. « Di llisi i tzedγeḍ ? », testeqsa Claudine mi d-terra tamuγli-s γer Yeḥya. « Ih », yenna-yas Yeḥya, « yerna tarewla ulac. » « Γef wacḥal ssaɛa i ilaq ad tkecmeḍ ? » Yeḥya yebra-yas-d kan akken « Si tmanya akkin, ulac imensi. Si lɛacṛa akkin, ulac taguni. » Claudine tessked γer ssaɛa-ines, tefka timqerqect i zzǧaǧ s uḍad-is, tini « ur aγ-d-iqqim ara aṭas n wakud, attan d ttmanya kkes-d ɛacrin. » Twala udem n Yeḥya am wakken ur yumin ara, tules-d i wayen d-tenna : « ih, attan d ttmanya kkes-d ɛacrin. » Dγa Yeḥya ur iban d acu i d-yenna, amzun akken deg wawal-is yessarem-d timlilit agi ur s-teggen ara talast d umatu, ad tiγzif ur tettfukk ara ; awal-is d asbecbec kan i d-yesbecbec, a s-tiniḍ i yiman-is kan i la yettmeslay, maca awal yesferẓ-it-id i win neγ tin yeqqimen zdat-s, am wakken teqqim dγa Claudine imiren, teqqim amayeg-is di tdikelt ufus ayeffus, aqerru-s yekna « tameddit agi waqila ad zegleγ tiremt imensi. » Yuγal yesbedd-d akka kra awal-is yerna-d « ur keččmeγ ara tura kan, ad ṛǧuγ alamma d ttesɛa d wezgen. ». Yuγal yerfed-d udem-is γer Claudine yini-yas « i kemmini, d acu ara txedmeḍ ? » dγa Claudine terra-yas s wawal d

1 Sulen la ttemsudunen : mazal la ttemsudunen.
amejṭuḥ « ur yelli d acu ara xedmeγ, ur yelli wi yi-iggunin, ma d akud ger ifassen-iw i yella. Twalaḍ, lemmer mačči d ageffur agi i la yekkaten, nniγ-as a w’ilḥan yid-k amecwaṛ seddaw ṭṭjur. » Imir-nni, aqcic-nni n Cheval Noir yewwi-d snat-nni n leqhawi. Yeḥya yelli tapakitt-nni ines n ssk°eṛ « Le Meilleur » (« Yif-iten ») yini : « weḥd-m i tettiliḍ di temdint agi ? » « Ih, weḥd-i, γur-i taxxamt di tama uγerbaz alemmas n teqcicin. Imawlan-iw zedγen di Lpari, ma d nek la sselmadeγ deg uγerbaz, la sselmadeγ taglizit i tserkam n setta-xemsa-ṛebɛa¹, tlata wussan di ssmana. Ttṛuḥuγ daγen γer Lpari, s Agmam Alatini², lemmdeγ almad n psychologie. » « Dγa acuγer ur tezdiγeḍ ara kan di Lpari ? » « Γef tnekra n ṣṣbeḥ. Aselmed inu, di Versailles, γef tmanya n ṣṣbeḥ, γef zik lḥal, yerna di tegrest asemmiḍ rnu-yas tebrek iwakken ad ṭṭfeγ tamacint di Montparnasse. Smenyafeγ ad ttṛuḥuγ γef uḍar γer lxedma. » « A w’ufan ad sɛuγ am kem taxxamt weḥd-i » i s-yenna Yeḥya, « ahat yelha m’ara tettarguḍ deg-s mebla ma yusa-d yiḍes. Nek°ni, deg usensu³, di ṛebɛin neγ di settin yid-neγ nderrer γef ṛebɛa idurra. M’ur d-yusi ara yiḍes, tettneẓẓif tasa-w m’ara selleγ amzun akken d iγsan uzemmur i yegren deg wuγud, la d-ṭṭerḍiqen sya u sya. Tin i tent-yugaren yakk d tanekra n ṣṣbeḥ. Imcumen ad aγ-d-ssak°ayen γef setta, ma d tissit n lqahwa alamma d ttmanya kkes taṛbaɛt ; alamma yeṭṭef-ik laẓ-nni yeṭṭfen uccen ugemmaḍ ara k-d-fken talqimt n weγrum f ara teḍluḍ

1 Tiserkam n setta-xemsa-ṛebɛa : classes de 6ème, 5ème, 4ème.

2 Agmam Alatini : Quartier Latin.

3 Ici dans le sens de : dortoir.
tawaract-nni n wudi i ken-id-iṣaḥen di ɛacrin yid-wen, yerna d tawaract ufellaḥ ur nxeddem. Twalaḍ, ma d kemmini mi d-tekkreḍ kan ad tesweḍ lqahwa-m ; d acu i ttetteḍ ṣṣbeḥ ? » Claudine yuγ lḥal tfukk lqahwa-nni ines, tenna-d : « taqbuct n ccakula d uyefki akked tčinatt. » « D aya ? » i s-yenna Yeḥya, « ur trennuḍ acemma ? » « D aya » i s-d-terra Claudine, « ur rennuγ acemma. » « Ah ya ssimra, lemmer d nekkini, a d-ssewweγ timellalin di lmeqli a d-rnuγ abaqraj n lqahwa yerγan. Mi ten-fukkeγ ad ččeγ tačinatt rnuγ sin igiṛṛuten neγ tlata. Ttesseḍ ddexxan neγ ala, ula d kemmini, ṣṣbeḥ ? » « Tesseγ ddexxan, ih, tesseγ Gitane ur nesɛi timzizdegt. » « Ax-n, ad am-n-rnuγ yiwen, ma d tmanya agi nniḍen a ten-ǧǧeγ i ssmana agi d-iteddun. » (Deg yimir-nni dγa, Yeḥya yemmekta-d taγlaft-nni deg yetterra lbuntat n ddexxan.) « Yiwen kan i wass ? » testeqsa Claudine mi teṭṭef igiṛṛu-nni s-d-issendi Yeḥya ger sin iḍudan. « Ala, ccwi kan llan inalmaden iteffγen, wid izedγen di temdint. » Dγa yeddem igiṛṛu amezwaru si tmanya-nni i d-yeg°ran, amzun akken d ssmana i yebdan urγu. Swan ddexxan (Claudine d Yeḥya) mebla ma yuli-ten-id wawal, alarmi Yeḥya iwala ageffur yesmawi¹ di beṛṛa, zemren tura ad kemmlen tikli d umerreḥ. Yeḥya yeţţi iccer-nni n lkaγeḍ d-isers weqcic-nni n Cheval Noir γef ṭṭabla m’akken dγa i sen-d-yewwi leqhawi, ibbeγ afus-is di lǧib ayeffus userwal-is n leqṭen, inadi-d, ger mennaw n tepyasin, fṛank d ṛebɛin iṣantimen, yaf-itent isers-itent γef yiccer-nni n lkaγeḍ n Cheval Noir. Claudine yuγ lḥal tekker, telsa abalṭun-is, skud akken Yeḥya la d-

1 Smawi : être arrêté, s’arrêter (pluie) (Dallet, 882).
ijebbed ṭṭabla zdat-s, dγa unfen-as (Claudine d Yeḥya)

i wannag¹ amezwaru. Akken kan flen i tewwurt n Cheval Noir, zdat wemkan-nni anda tazrugt n Versailles tettextux d aman, Yeḥya ihedf-d γur-s westeqsi-nni iteddun si zik d uḍar-is, si zik n zik m’ara yettmerriḥ, maca yezwi-t d azway, yessunef-it, yerra-t d tawinest isehlen, temsa deg-s lwehma, d tawinest yezzin γer zdat tegguni ayen d-iteddun.

Claudine tessuli daγen ifassen-is γer lexnaq ubalṭun-is, ma d Yeḥya yenna-yas « amek gan yexxamen n at Versailles ? », dγa Claudine tṛuḥ a d-tecmumeḥ, maca tsuḍ qbel γef tkeffa-nni usemmiḍ i d-ibedden zdat-s kemdent-as imi ; tenna « amek, dγa werǧin tekcimeḍ s ixxamen n at Versailles ? » dγa Yeḥya iserreḥ-as-d kan akken « ala, werǧin kcimeγ. »

Claudine, din din tesɛadda iγil-is azelmaḍ seddaw yiγil ayeffus n Yeḥya, di ddqiqa-nni kan tenna-d « nek γileγ tessneḍ. Ihi ma tebγiḍ, d nek ara k-yawin, ad twaliḍ s wallen-ik, tikwal d ayen izaden di ccbaḥa. » Yeḥya yenna-d « a d-naγ xersum d apaki n ddexxan. » Zegren si tezrugt n Versailles γer tezrugt n Lpari, ṭṭfen abrid metwal aγerbaz alemmas n tullas, d abrid γer texxamt-nni anda tezdeγ Claudine.

1 Annag : étage (Amawal).
Slukkzen¹ di tikli iwakken ad zegren Versailles, seg wakken tibuḍin n Claudine sulent teccḍent², seg waman d-ittceṛcuṛen si ṭṭjur m’ara d-yettsuḍu waḍu, si ṭumubilat n wass n lḥed tameddit d-iṭṭeggiren tadliwin n waman seg webrid n tkeṛyas γer utṛutwaṛ, rnu-yas kra imezdaγ n Versailles ilaq ad tsellmeḍ fell-asen seg wakken tikli nnsen teḥzen tesmigliz ; ayen yugaren aya, di tama agi n tezrugt n Lpari yebnan s wakal yeččuren d aluḍ, Claudine d Yeḥya uγen abrid lḥiḍ lḥiḍ, d lḥiḍ yebnan s weẓru azuran, sennig-s ceṭṭḥen iferrawen d ifurkawen n webḥir - d abḥir-nni dγa uγerbaz alemmas anda txeddem Claudine - ttaken-d rriḥa n ṛṛɛud d yifer, d lḥiḍ a s-tiniḍ la yettinziz m’ara ttneggizent fell-as tmeqwa n waman ugeffur. D lḥiḍ-nni ay d inigi, d inigi nnsen mi kksen algam i yiman nnsen msudanen. Mačči d amsuden n tak°erḍa neγ n menwala, neγ d win ur nefri, maca d win yuγen amkan-is deg wul n taggara n wass, yuγ amkan-is deg umerreḥ-nni merrḥen deg webḥir, di lqahwa, deg wayen d-inna Yeḥya, deg wudem n Claudine, deg wawal-nni iserrḥen yufan abrid ger-asen, deg ubistṛu Cheval Noir, di tmuγli n Claudine iγeṭṭsen Yeḥya amzun akken di tafat d-ttaken inufaṛen³ m’ara yeγli

1 Slukkez : ralentir, se ralentir, modérer (Dallet, 453).

2 Sulent teccḍent : mazal-itent teccḍent. Voir note n°2, page 29.

3 Anufaṛ, inufaṛen : nénuphar.
yiṭij, d tafat taleqqaqt yezgezwen am tuga ; d amsuden yuγen amkan daγen deg iḍudan-nni icellfen amayeg n Yeḥya, ḥebsen di teγmert icenfiren-is, γef yimi-s ; deg igenni-nni itezzin yettneg°dam, yeγli-d ur neẓri amek γef wakal ; deg yexxamen-nni ugemmaḍ n tezrugt n Lpari, mi bdan la ttembiwilen ttengugin akka acemma di tlemmast n webrid, amzun akken aɛyan deg ibeddi, bγan ad knun anzen s azniq, amzun akken Claudine d Yeḥya ufan-d iman nnsen rsen γef twinest-nni tameqqrant n Idurar n Rrus¹, zzin ṛebɛa neγ xemsa tikal sennig ssuq-nni ameqqran d usirkus², tenγa-ten tugdi di sin yid-sen alarmi d ulamek. Uγen imiren yiwen wezniq yettullsen, ixxamen deg-s kennun, zellgen, ttcuffun, ḥenncen γef yiman nnsen am twemmusin, ttnejbaden amzun akken d asenkikez i ten-ssenkikizen ifassen imeqqraḥanen n yiwen uɛebb°aj yetturaren s ukkurdyun³. Dγa Claudine tɛadda zdat Yeḥya tezwar-it γer sskali n wesγar yettijjiqen, ḍsan-tt-id mi walan anzaren deffir lemri d rridu-nni asewraraγ n texxamt uɛessas. Deg wannag wis tlata, Claudine telli tawwurt, dγa Yeḥya yufa-d iman-is deg yiwet n texxamt iγmi-ines d azeqqal, leḥyuḍ-is ssan s ifilku d umezzir, seg wemkan γer wayeḍ rsen idurra n yedlisen fell-asen, d idurra yejguglen sennig umeṭreḥ γef d-tezzi tferṣadit n Ecosse, iγmi-ines s cwiṭ kan i yugar iγmi n leḥyuḍ ; tezzi-d daγen yiwet n tkuzint akked yiwet n ṭṭabla d tafessast, amzun d ṭṭabla-nni ara yettu bnadem di teγmert n tebḥirt di tegrest, mačči d ṭṭabla ara

1 Montagnes Russes (manège).

2 Asirkus : cirque.

3 Accordéon.
tessexdameḍ yal ass. S imi n tewwurt, s idis ayeffus, d rridu uγanim yettwarzen wa γer wa s lexyuḍ, yal yiwen d nnewl-is ; Claudine tezger ger-asen, lexyuḍ rgagin lwawḍen amzun d aẓawan i d-yemḥaḥden ineṭq-d, nebc-it kan d anbac ad ak-d-tban lbaḍna-s. Tenced Yeḥya s iγimi ad yeqqim γef umeṭreḥ, skud akken nettat a d-theggi cwiṭ imensi, tenna-d « γur-i tabwaṭ n llubyan tazeggaγt, cwiṭ n weγrum d wudi. A d-ssewweγ yiwet n tremt n tmurt n Cili, qerrḥet aṭas. Inaγ a k-yaɛǧeb ? » dγa Yeḥya yerra-yas « ad iyi-yaɛǧeb, ḥemmleγ llubyan d ifelfel. » Dγa yeẓẓel (Yeḥya) γef umeṭreḥ, yelli ifassen-is isers-iten γef uqerru-s, yekcem tamurt n tirga : d ayen issewhamen wayen akka yid-i yeḍran, la yettazzal wegmar di tuga yellexsen, tiṣfiḥin-is sqerwijent f tjujtin timejṭaḥ, ibeṛdiyen-is d anẓad azubaγ, la yettsuḍu fell-as usemmiḍ yessawan deg-s amzun akken d iragg°en ; ddiγ s iγimi di tazzla-s, tabarda ulac, d acabuγ-ines kan i yewwin afus-iw yewwi tissas-iw i yi-isbaɛden γef lgirra ; di tlemmast n tmura i deg nettɛaddi, yiwet n taddart tedreg γef wallen ; attan γef yiri n wedrar anda inisi isul yettazzal ; ulac win i t-id-ittwalin, si lebḥeṛ, ma d iṭij, isersen tuccar-is γef lefjer, ur yufi ara abrid ad yaweḍ s urfan-is ; deg yiḍ, deg wass, deg wakal terkeb tawla, la yesskan i igenwan isennanen-is akken ma llan ; deg wemkan-nni i deg yezdi lqedd-is, ulac win izemren a d-yini amek i yeṭṭef ; agmar-iw bu wanẓad azubaγ yezger i lγebn-is ur yeffir ; di taddart agi qqaren-as d nnta, s tin n ttiha, acku takurt-is teččur d tiḥila, tugar lfil tiḥila ; m’ara itezzi itenneḍ d tayri n yergazen i yettawi tikwal di lateṛ-is, yettawi daγen tizlatin d ccnawi
daymi

di taddart agi

tiqcicin merra

tid nettwali

ḥemmlent ad issinent

inisi. Lemmer mačči d Claudine i t-id-yessak°in, Yeḥya ad yezder di targit-is am win yezzren di temda lqayen, nettat tessak°i-t-id mi tsers tiẓeṭ γef wudem-is.

Teqqim γef yiri umeṭreḥ amzun akken d lalla-s n tsednan, d tamnayt γef wegmar n yiḍ, afus-is tegr-it daxel n lexnaq n tebluzt n Yeḥya. Yeḥya yelli-d allen-is, d igran inufaṛen i t-id-immugren amzun akken d lexyal, yezger-iten uqbel ad yezder deg-sen.

Ticenfirin n Claudine d tiγezfanin, llexsent, ma d iles-is la iteqqes amzun d tissegnit n skenjbir. Yeḥya yemdel allen-is dayen, yuki s yimi-s yettaɛǧeb ziγ yella deg-s ssḥur mi sent-yesla i tzizwa la ttelwiwiḍent, i teγ°rast la tneddu tesseqluluc, i tament la tfessi.

Deg yimir-nni, ameṭreḥ a s-tiniḍ yuγal d dduḥ la yettawi yetterra, yettebruqul, yettenγelyaḍ sennig nncir-nni n texxamt. Taxxamt teqqel d timdewweṛt, tenneḍ teknunneḍ tezzi, d tililect taḥlawant n tčinatt, ma d tafekka n Claudine tekker deg-s tmes di tmelsit-is.

Timelsa nnsen bdan la tent-tekksen yiwet yiwet, mi kksen taγawsa a d-yeflali wayen bγan ad walin, yeflali-d yettnerni, d ayen ur nettfukku, d ayen ur nesɛi tilas mi kksen akkin itrikuyen d iqaciren.

Dγa, amzun akken ur mwalan ara iman nnsen ɛaryan, yewweḍ-d lweqt ad kecmen s usu.

Claudine, di tillas n temleḥfin, tṣubb afus-is γer tuzzuft1 n Yeḥya; teṭṭef-itt teḥmeẓ-itt d tazeqqalt di

1 Tuzzuft : sexe.
tdikelt ufus-is ayeffus, tesself-as, tẓemḍ-itt tini-yas s usbecbec « teqreḥ-ik ? » « Ulac uγilif » i yenna Yeḥya, « yelha. » Claudine tγeẓẓa-yas ameẓẓuγ « mačči d ayagi i k-n-ssutreγ. Bγiγ ad ẓreγ. » « D acu i tebγiḍ ad teẓreḍ ? » i s-yenna Yeḥya. « Bγiγ ad ẓreγ ma ad iyi-teqreḥ lemmer d nekkini. » Dγa tessuden Yeḥya di temgerṭ, afus-is isul γef tuzzuft. « Ahat lemmer tufiḍ, tebγiḍ ad tesɛuḍ yiwet ? » « Ur ẓriγ ara, steqsayeγ kan iman-iw d acu-tt » « Γur-m ad tγileḍ yeshel m’ara tt-tettawiḍ akka kullas » i yenna Yeḥya, « tikwal ttag°adeγ ad iyi-tt-kksen. » Claudine tsuḍ-d nnefs d azeqqal γef tyersi n Yeḥya, dγa tenna « i nekkini, tugadeḍ ad ak-tt-kkseγ ? » « Ddem-itt » i yenna Yeḥya, « fkiγ-am-tt. » « A ziγ tselbeḍ » i tenna Claudine, « anef-as kan anda tella, d winna i d amkan-is. D ayla-k keččini. » « Ẓriγ d ayla-w » i yenna Yeḥya, « d acu kan fkiγ-am-tt. » « La k-qqareγ ur tt-bγiγ ara » i tenna Claudine, « d ayla-k. » « Iẓẓan » i yenna Yeḥya, « d acu ara xedmeγ, ad lseγ leḥwayeǧ-iw ? » « Akken i k-yehwa txedmeḍ » i tenna Claudine. « Akka ihi » i yenna Yeḥya, « ad sweγ yiwen igiṛṛu. » « Atan upaki γef ṭṭabla, γer wadda umeṭreḥ » i tenna Claudine, « tella daγen teḍwist iγiγden¹. » « Tebγiḍ yiwen ? » inecd-itt Yeḥya. « Ala » i tenna Claudine, « ur yelli i yi-ixuṣṣen akkagi » Ma d afus-is isul la iteddu γef tuzzuft n Yeḥya. « Maca ad twehmeḍ, tekk°ernenni yerna yettwagzem yixf-is. » « Yettwagzem, ih » i yenna Yeḥya d-yessufγen takurt n wabbu n ddexxan, « d temẓi. » « Amek akka d temẓi ? » i testeqsa

1 Taḍwist iγiγden : cendrier.
Claudine. « Agzam-nni yettwagzem yixf-is. » « D laksida ? » « Ala, d agzam i yi-tt-gezmen s tidett. » Claudine tseffeṛ akka s laɛqel ger tcenfirin-is, amzun akken yella kra i tt-iqerḥen, dγa tenna, afus-is terna-yas akka cwiṭ tẓemḍ-itt ugar « dγa s wacu, s wacu i k-gezmen ixef-is ? » « S lmus n ttesḍila. » Claudine tseffeṛ ugar ternu-d « anwa i k-ixedmen annect agi ? » « D aḥeffaf n taddart. » « A rrebḥ-ik a nnegḥ-ik. » « A wi m-yulsen » i yenna Yeḥya, « a d tafeṛṛaḥt, xedmen tameγra di taddart. Tameγra tgerrez d ayen kan, yerna aṭas n lγaci i d-yusan. Ma d nekkini waqila xesfeγ. Dγa nnan-iyi keččini d amaɛlal, d ahcican, ur tezmireḍ ara i ccedda. Akka ar tura suleγ ur fhimeγ ara. D tibbuhbelt. » Claudine awal ur tt-id-yuli, tṣubb kan afus-nni ines nniḍen teḍfer tafekka n Yeḥya, γer tuzzuft-is, teṭṭef-itt tura s sin ifassen, s leḥnana, taḍuṣi¹, s usami d weltaf, amzun akken tettnadi ad as-tekkes lǧerḥ d lqerḥ-nni yezrin, ad tesfeḍ lǧeṛṛa nnsen. Tuγal tessuden Yeḥya γef yixf n yedmaren-is, dγa teẓẓel fell-as s timmad n lqedd-is. Yeḥya yemlelli, uzzlen iγallen-is γef uzagur n Claudine, ḥluccgen ger tqejjirin-is, wwḍen γer tjeǧǧigt-nni n lexla, d tajeǧǧigt iḥecden ur nettuleqqem, netta yezder di ddunit, acḥal d abrid yemmut neγ d awway i t-wwin, ttergigin deg-s iẓuran n tudert, yufa tacenfirt-nni yeqqim din yunef i yiman-is yunef i kra yellan, ula d tasa-s acemma kan i d-tefrawes, yettucewwel yettwerwi, yennejla lɛamer-is neγ yenza, yemmed, atan yezger i tẓegwa, yesserγ akal yesserγ tuga tasellawt, d acellef i yettcellif timuγliwin.

1 Le toucher. Du verbe eḍṣ : toucher (Dallet, 183).
deg tekker tmes, ččurent d tisuṛtin, ččurent d izumal¹ d ccna, yefka-yas afud i izimer d-igren tiγri n tayri, i utteras-nni amejṭuḥ yugaden a s-tṛuḥ temẓi-s, mlalen lewqat n tmeddurt-is, myekcamen mmerksen, d aktay, d amkan, d ussan yettufegglen, yiwen uẓar kan i d-yeqqimen yettazzal ger tissa, itess, yeccelqaf, yettnal tajumma-nni² yemzin yekk°ernennin, tajumma d yebruyen n teksumt taleggaγt yesnefsusin iḍudan d yiḍ, tamurt Iqbayliyen tamenzut, taddart d inisi-nni ameslub, azaγar, Taγzut d wakal d-ittalin m’ara d-isuḍ waḍu azeqqal, tikeffa tineggura, ffulkint³, ttlalent-d deg weksum, tigawt⁴ n tayri tafat-is tugar tin n tlalit, tufrar sennig tiyaḍ, imeṭṭi ulac, yenγa-tt fad, d ṣṣut amezwaru n tlelli i d-yeggaren imγi, m’ara tettberriq tettṣaɛṣaɛ di tmeddurt-nni nniḍen ; Claudine tebbeγ tibbucin-is di tɛabbuṭ n Yeḥya, tettγizi, tkerrez, tettales, tettnekkar, ul-is deg ufus-is, teggar tiγri tessawal tesbecbuc « nek isem-iw Claudine, i keččini isem-ik ? », tiririt d awal afessas kan « Yeḥya », tunṭiqin⁵ uzzlent γef mennaw icenfiren, wwḍent s ul a t-γeẓẓent, di tuzzuft yeskaččwen, ṭṭuqqtent deg-s tkesmatin, telluẓ ur tesɛi tawant, a s-tiniḍ llan deg-s yeγman, izdeγ-itt yeččur-itt ugaraw⁶, ssant deg-s tduliwin n lebḥer, tezder deg wabuḍ n yefri yettemlehwajen, d ayen yessewhamen amek i la tesdeḥwil d asdeḥwel, di ddqiqa kan attan ters tessusem, amzun akken dayen zegren talast di sin

1 Azamul, izumal : symbole (Amawal).

2 Tajumma : surface (Amawal). Ici dans le sens de : étendue.

3 Fulki (tacelḥit) : être beau.

4 Tigawt : action (Amawal). Ici dans le sens de : acte.

5 Tunṭiqt, tunṭiqin : syllabe (Amawal).

6 Agaraw : océan (Amawal).
yid-sen, ur asen-yettunefk ara seg-s a d-uγalen (Claudine d Yeḥya) alamma mrurden, rrẓen, ttudebγen, qqlen d ileγluγen, alamma ufan-d iman nnsen weḥḥed-sen, teǧǧa-ten ula d tamurt-nni cewwlen ssegrawlen, d tamurt i ten-id-yerran tura i ten-id-iḍeggren γer yiman n yiman nnsen, allen nnsen medlent, la sferfucen sfedwicen di texxamt d leḥyuḍ, amzun akken ilaq-asen tura ad lemden tikelt nniḍen amkan-nni γer d-ffγen, mmuten, negren, nnefs nnsen yennegza qrib ad asen-iṛuḥ, ukin d yiman nnsen d imudduren, taḍsa ger imeslayen d usuden yettzerziren am waman, Claudine nettat tettmeslay amzun akken d urar i la tetturar s imeslayen, d urar d ccehwa, tfellu tillas tettnamar lweqt izerrin, tettnamar imukan, amzun akken yeshel kulci, bder kan yas-d, yeshel a tt-tefruḍ d yiman-ik am win tt-ifran d yiman-is ad yemmet.

« Aṭas ara teqqimeḍ di Fransa ? », tiririt n Yeḥya, imeslayen-is mseḍfaren, wa iṣubb wa yuli, tekcem-iten tergagayt γef tfekka n Claudine, ikcem-iten uferfud, ttnadin a d-lfun a d-ffγen bessif γer tilawt ; di tuγalin agi d-uγalen γer ddunit, imeslayen n Yeḥya si tazwara i bnan γef wasif i ten-yeggunin a t-zegren, ddac-ddac kan aḍar deffir wayeḍ, am umergu-nni yettewten s ucabruṭi, ttwagezmen iḍarren-is ttwagezment tirga-s, yessγad i tɛabbuṭ-is, yeγli-d fell-as wedrar, tazagurt-is flant-tt tɛaqqayin n rrṣaṣ, « mazal ur ẓriγ ara. Ahat sin iseggasen neγ tlata ? Ur ẓriγ ara » Claudine ur d-tecqi ara si Yeḥya m’ur yerkid ara wawal-is, γur-s nettat ttemseḍfaren wussan am zik am tura, amzun akken ugur ur yelli ur d-ittili, yal taγawsa ters terked deg wemkan-is yerna tgerrez.

« Anebdu agi, a neddukel deg wussan usgunfu, ma
tsuleḍ dagi i telliḍ... a nṛuḥ s anẓul¹... mačči dγa s iri n lebḥeṛ... deg wedrar, yella dinna uzumbi yella ẓẓḍec... yemma tesɛa dinna axxam, maca ur tettγimi ara deg-s anebdu kamel... xemseṭṭac wussan kan... deg waggur n yulyu... a neqqim dinna sin wagguren... alamma d lexrif, d wamek ara d-nuγal γer Versailles... a d-nuγal d imsibriken, aksum nneγ d aksum aras am ubelluḍ uṛumi... » ; Yeḥya ur yufi d acu ara s-yerr acku ur tt-ifri ara d yiman-is anda yella, dγa ma seddaw uzumbi i t-yuγ lḥal imiren, učči-ines d abelluḍ uṛumi, di tezγel n ẓẓḍec, neγ di Versailles tseḥḥer-as Claudine s taγect-is, neγ m’ur as-d-tuqaɛ ara yakk lmaɛna, yessaram ad yeqqim kan akken, yeḥnec yeṭṭes γer Claudine, aḥerrek ulac. Cwiṭ kan akka d Claudine i yekkren, tessens tafat n texxamt, teqqel-d s usu.

1 Anẓul : sud (Amawal).
Yeḥya alarmi d azekka-yen i yekcem γer llisi, d tikelt tamezwarut i s-teḍra akken : yekcem am netta am inalmaden uffiγen¹, dγa akken kan yezger abṛaḥ-nni n ccan², yerra d umatu γer lbiru uɛessas ameqqran Mass Siwain. Mraw n ddqayeq kan i n-yeqqim di lbiru, yenna ayen yellan yerr imiren γer tserkemt-is, yettuxeṭṭa ur iteffeγ ara di sin wussan n lḥed. Buǧember iban-as-d tura yecbeḥ, tuffγiwin yennecṛaḥ wudem nnsent, tella tin iwumi yettaru tetterra-yas-d.

Yiwwas di tefsut, d ass n ssebt, yerza-d γur-s Muqran, dγa Mass Siwain a s-tiniḍ yefsi wul-is iserreḥ-as ad yeffeγ alamma d ass n lḥed tameddit. Netta yerna-yas sγur-s alamma d letnayen ṣṣbeḥ. Claudine tban-as-d tecbeḥ ugar n wussan-nni n tegrest. Tettlusu jjipat d tifessasin d lkil n tmacwaṛin, yerna taḍsa tettak-itt i tayeḍ.

Yeḥya tbeddel tiṭ-is γef Versailles, amzun akken iṭij yebrez yezzazdeg llun-nni aberzegzaw n leḥyuḍ d wudmawen, yessared tizrugin, yessared ula d igenni yeẓmi-t yesskew-it yerra-t d tiwemmusin usigna, d tileggaγin ččurent am tesfunjit. Yuki d yiman-is la t-id-yettuγal wul γer ddunit ; iḥemmel akk imeslayen n Claudine, iferru awal igezzem-it, netta yeẓẓel di tuga n webḥir n Versailles, γer yiri n targa γef rsent kra n teflukin, tura m’akka tezri tegrest ; wid ijebbden

1 Elèves externes.

2 Cour d’honneur.
ijebbaden n teflukin dergen γef tiṭ, ẓẓlen di tdikelt¹, tteflalin-d kan m’ara qrib ad nneg°dament. Yiwet n tikelt, deg waggur n maggu, deg uzal qayli isebγen s wureγ, d azal yekksen i lebda aγilif n waḍu asemmaḍ i wakal, i tuga d yifer, d azal yesḥerkikken yettferfiren senning Claudine d Yeḥya, yufa-ten-id lḥal zzren di leqṭen d leḥrir usuden, d asuden leggaγen leqqaqen amzun akken d adal², di lemwaji-nni n wezwu azeqqal i s-yellin allen i Yeḥya γef temdint n Versailles; tamdint n Versailles tura yettwali-tt akken nniḍen, mačči d tamdint-nni i t-yugin i t-iɛazlen di ddqiqa-nni tamezwarut ass-nni deg d-iwweḍ γur-s; tikelt-nni ihi, di sin yid-sen (Claudine d Yeḥya), fran awal ad ṛuḥen s axxam-nni γef d-temmeslay Claudine, ad qqimen deg-s ayen ara yekk unebdu, axxam-nni d-izgan deg idurar-nni n Provence iwumi qqaren Maures, sebaɛṭac n kilumitr seg yiwet n teftist deg yella yejdi d amellal.

Sɛaddan sin wagguren deg wexxam-nni, dγa mraw wussan imezwura d ussan n tament, d yemma-s n Claudine i sen-ibedden, d nettat i iqublen kra yellan, ama d leqdic n wexxam, ama d takuzint neγ d imsismeḍ-nni yettaken nnda-s i yal taqraɛtt n ṛṛuzi, d nnda tafessast tasemmaṭ am ccṛab-nni γef ters, alarmi Yeḥya tṛuḥ-as lbenna-nni taqdimt n waman. Skenfen iman nnsen i yiṭij (Claudine d Yeḥya) alarmi ula d accaren nnsen, di tillas n yiḍ, γef teftist, a s-tiniḍ d itran seg wakken ttembiwilen ttmecberriqen seddaw waman, m’ara ttɛumun. Mi d-qqlen ulin-d ad ṭṭsen, ttafen-d azumbi yessusem ma d iḍ la yettifriwis s yetran,

1 Ici dans le sens de : coque.

2 Mousse (Dallet, 139).
taksumt nnsen tsul tellexs teḍla s tissent¹, ad ṭṭsen di temleḥfin d-ittaken tafat ugar n wass-nni i ten-id-yettafen ukin, ger izirigen iberqacen n lelwaḥ n ṭṭwaqi.

Dγa taṣebḥit n wass wis mraw, neγ ini-d di tazwara n tdeggat, ufan-d tabratt n yemma akken i d-tenna Claudine, ufan-tt-id γef ṭṭabla-nni anda uγen tannumi tessen lqahwa, d tannumi d-yersen kan akka tettunefk-asen-d seg igenni, tedda-d ur as-faqen di tikli d wanyaten² nnsen, yemma-s n Claudine yufa-tt-id lḥal teẓẓel γef ukersi aγezfan, la tessewway taksumt-is i yiṭij.

Di tebratt-nni, yemma-s tenna-yas atan ad tṛuḥ γer Lpari, teǧǧa-yasen tisura n wexxam d cwiṭ n yedrimen i wussan d-iteddun.

Taggara n wass, mi d-γlint tillas, ẓwan³ (Claudine d Yeḥya) γer temdint n Toulon, di lawan-nni igenni a s-tiniḍ imal γer lebḥeṛ yenneg°dam γur-s, mi d-yeflali seg-s a t-twaliḍ yettmecberriq amzun akken yettwet yettuweccem s trellucin n wureγ.

Sersen iman nnsen qqimen deg yiwen ubistṛu s iri n lebḥeṛ, tama n weftas n turart⁴ anda ččan tabuyabist d imensi, sellen i lemwaji ttawint tterrant sseḥbubukent seddaw tanawin⁵.

Claudine aserwal-is n lkettan yezgezwen, atriku-ines d imsibrik aras, yesrusu nnḥas f iγallen-is d-tessufuγ ɛaryan, itess llun nnsen ačinawi, yeggar taqudert n lxiq deg wallen-is iwumi d-yezzi uzegzaw, d lxiq uffir, yettṣubbu-d γer tnefḍas n yimi-s ; imi-s yettemḥejwaṛ, amzun akken ticenfirin-is tečča-tent.

1 Lmelḥ.

2 Anya, anyaten : rythme (Amawal).

3 Ṛuḥen.

4 Aftas n turart : port de plaisance.

5 Tanawt, tanawin (tacelḥit) : bateau à voiles, voilier.
tmes tečča-tent tnekkarut¹, ma d lxiq-nni abrid-is d abrid n tayri yettawin γer tcenfirin n Yeḥya, yeḥbes din iγab seg-sent am yetri iγaben deg igenni. Merrḥen di temdint n wadda, ceḍḥen swan kra yekka yiḍ deg yiwet n tḥanutt n weftas yerra unebdu d amkan n temlilit, d amkan n dderz, n ccḍeḥ d rrḍeḥ, d amkan γer d-ttasen ixeddamen n yilel d iḥewwaten ad swen tiṛwiḥin nnsen, ass s wass, ad gen tameγra, tameγra imi d-uklen akal, tameγra mi d-teḥdeṛ tuγalin, ger lweqt d wayeḍ yezga lfeṛḥ nnsen yemmed, ur d-cqin seg wemdegger, neγ ttnecṛaḥen yes-s amzun akken mačči γef tuyat nnsen i yers; iqerra nnsen d imsibriken izedγ-iten waḍu; tameddit agi neγ tayeḍ, ass-a neγ azekka, tarewla d usfezwi ulac, yiwwas ad zegren tawwurt n tḥanutt agi, a tt-zegren, dγa di ddqiqa-nni kan ad aγen Iberdan n Walim², ma d lfeṛḥ ad ifeggeḍ fell-asen. Ussan d wuḍan sya u sya la teddun rewwlen, yezdukel-iten yessefsi-ten yiṭij yettzeγziγen amzun akken d aḥeddad i yezgan yeqqim di teftist, deg wexxam, γef uzumbi d ẓẓḍec. Asmi sen-d-iḥdeṛ a d-qqlen γer Versailles, wehmen deg-sen at temdint mi ten-ttwalin deg iberdan, γilen seg walbaɛḍ n tmura Imucaγ neγ si tneẓruft n Libya i d-qqlen. Ama d llisi ama d aγerbaz alemmas n teqcicin, ur asen-d-iban ara webrid nnsen akken ilaq, dγa, akken kan yebda useggas, srewlen iman nnsen daγen s anebdu-nni n Provence; ma d aseggas-nni d-iteddun, ssarmen ad zedγen di Lpari anda ara krun

1 Tanekkarut (s tṭelyanit taqdimt) : nacre.

2 Iberdan n Walim : voie lactée. Il s’agit ici d’une transposition du texte original : chariot de la Grande Ourse (aceryu n Tursust Tameq-qrant).
taxxamt. Akken zrin sin iseggasen, ṭṭfen axxam deg wezniq Racine, yella deg-s wayen akk ilaqen, deg Wegmam Alatini1, sin yezniqen kan i yellan ger-asen d la Sorbonne anda izemmem2 Yeḥya. D Muqran i d-yerran lḥir γef tuyat n Yeḥya, lḥir d lḥerṣ d-ittawḍen seg umadaγ n tmurt, ttawḍen-d γer Lpari-nni deg yella, ukin-asen tura akken ilaq di Fransa. Tamdint n Versailles terwel ula d nettat. Lpari tura tewɛar, yeggursel wul-is : jab-d idrimen i F.L.N., af-d lxedma, xḍu i tuffγa n deg yiḍ xḍu i ttbernat anda ttbeddan ibulisen. Taqcict n lmesk, lmesk di tizi n tayri, ffγent-iyi tirga mxalfa... Yeḥya yeṛwa tazzla γer tmizar n Lpari, deg-s a d-ijab idrimen deg-s ad yesselmed tira yesselmed taγuri i imeqqranen... Claudine, llant tmeddiyin i deg tettayes trewwel s axxam imawlan-is, tura d axxam i deg ttag°in Yeḥya... Yers-d leγmam γef wul-is, leγmam d uγedlilef, yeqber wul-is awal ur t-id-yettali, amzun akken taṛwiḥt-ik bbγen-tt di temda umariγ, deg waman yumsen cemten, deg-sen ara tγerqeḍ lemmer mačči d Jean-Paul i d-irezzfen yettas-d tikwal, yekkat-d γer tewwurt uqerru-k yetterra-k-id γer laɛqel, γer ddunit, yerfed-ik yewwi-k deg uẓawan-nni n Blues, yessukkes-ik si tillas-nni deg telliḍ.

1 Quartier Latin.

2 Zemmem : inscrire, s’inscrire.
142
         Lpari - Aqbu
143
144
Jean-Paul yettlusu akustim n smuking, d azegzaw am yilel ; ixaḍ-it-id asmi yesɛadda lbak-ines wis sin, γer yiwen uxeggaḍ n Tewwurt n Clignancourt ; yettlusu-t timeddiyin seg wasmi yebda lxedma di Trois Mailletz, dγa s lxedma-nni i yufa abrid γer wid iḥemmel aṭas, iga-ten deg wul-is amzun akken d lawliyya seg wasmi yella d analmad, Memphis Slim d Champion Jack Dupree, tura yessaweḍ ad yemmeslay yid-sen : tuγac nnsen d wurar nnsen γef upyanu, iḥesb-iten i netta kan weḥd-s iwumi ttunefken, ttunefken i wallaγ-is deg tezzin rennun smuhbulen.

Tbeddel teg°nitt fell-asen (Jean-Paul d Yeḥya) mi d-zegren si Versailles γer Lpari ; tewweḍ Claudine alarmi s-tessefhem i Jean-Paul, tenna-yas beddlen fell-asen wussan, fell-as nettat d Yeḥya, dayen tura ur d-ttuγalen ara wussan-nni n zik deg ttmerriḥen di Versailles d Lpari.

Terna-yas ulac tuzzma deg wannect agi, ulac win neγ tin i iγeflen, i yeccḍen, mačči d ulawen i yeqquren neγ duzen, maca d ayen nniḍen, ahat d ayen yeffren idergen γef wul d wallaγ, mačči d kra iwumi ara tḥulfuḍ d umatu, d ayen yefkan iẓuran iqdimen n lqedma, ur tezmireḍ ara ad trewleḍ fell-as neγ a t-tekkseḍ kan akka s temqerqect am win ara d-yerren tawwurt deffir-s : ma txedmeḍ kra s lǧuṛ, iban fell-ak d awḥid i telliḍ, yerna lǧuṛ-nni ad yessemsu ayen txedmeḍ ; mačči akkenni ara tefruḍ neγ ara s-terreḍ
tadimt i tallit-nni n tmeddurt-ik neγ i tayeḍ ; yerna ferru n tidett mačči d ankaṛ, mačči d asenfu, ferru n tidett ma tgiḍ-as taḥnact deg wul-ik i tallit-nni, ad tḥarbeḍ tesseḥbibreḍ fell-as. Claudine tenna-yas i Jean-Paul iban-as-d tura Yeḥya qrib ad yeqqel γer Weqbu, ma d ussan d-iteddun ur zmiren ad beddlen kra deg wannect agi ; acku seg wasmi i la ixeddem i F.L.N., seg wasmi d yir lexbar kan i d-yettawḍen si tmurt, d ayen ur iqebbel laɛqel, yeččur yeqber ifeggeḍ wul-is, teẓra, teẓra a d-taweḍ talast-nni tageswaḥt, sennig-s akkin ulac, ad as-yanef i Lpari yaweḍ s adrar si tmurt n Lezzayer neγ si tmurt n Tunes. Tenna-yas i Jean-Paul wissen kan d acu n tedyant ara d-yeglun s ṛṛwaḥ-is, ma d ibulisen i ifettcen ḥettcen imeddukal-is deg wussan-nni, neγ d netta s yiman-is i d-qesden a t-ssenqden akken ilaq, neγ d aḍfar i t-ḍefren s tuffra. Ur as-teffir acemma i Jean-Paul, tenna-yas tenxetlaf di lɛaqel-is, tebbehba, ula d ussan dayen ur asen-tezmir ara, ur tezmir ara ad teqqim di ddunit ; di xemsa iseggasen agi sɛaddan akken di sin yid-sen, nettat d Yeḥya, i s-d-ibanen mačči d nniyya nnsen, mačči d lqella n tmusni, neγ d asedhu d wurar-nni tturaren am win yekksen taɛkkemt γef yiri-s, i s-d-ibanen d tafat-nni d-yesfawen tettfeǧǧiǧ-d fell-asen, d iseggasen-nni n wureγ sennig-s akkin ulac, d tafat d wureγ ara sen-ittwikksen tura tardast tardast, amzun akken dayen glan s tunt d wayla nnsen, ifukk nnṣib nnsen yennγel, seg°ḍen am wezrem tiẓeṭ yellan di ddunit. Ladγa ṭṭiq d uγedlilef-nni deg tella Claudine, ɛaddan akk tilas ass-nni deg i d-yusa Muqran alarmi d azniq Racine, yessuter di Yeḥya ad yeṭṭef taxxamt nniḍen. Yeḥya ur tris ara nniyya-s,
mačči d ayen yeqbel s sshala, s lebγi n wul-is, yesteqsa Muqran d umatu « acimi ? Ur yelli i yi-ixuṣṣen dagi. »

« Mačči d annect-nni » i s-yenna Muqran, « neḥwaǧ taxxamt. »

« Anwi-ten wigi yeḥwaǧen taxxamt » isteqsa Yeḥya. « Aha tura ur smuhbul ara » i s-yenna Muqran, « d l’Organisation, d Tuddsa » yerna Muqran mi d-yebder Tuddsa agi, itekka mliḥ γef tazwara-ines iwakken ad as-yernu iseγ d lhiba i wawal yellan d awal n menwala.

« Tuddsa » i s-yerra Yeḥya, « ur iyi d-tuqaɛ ara lmaɛna nekkini di Tuddsa. D acu-tt akka Tuddsa agi iwumi terniḍ T annect ila-t ? Zaɛma tugar nef tif tuddsa s « t » amejṭuḥ, s icenfiren imejṭaḥ ?

Sferẓ-d awal a Muqran, ssefru-t-id, d acu-tt Tuddsa agi ? »

« Lemmer d lebγi ula i k-id-yewwin γer Lpari a Yeḥya » i s-yerra Muqran, « ula i k-id-yewwin γer Lpari. »

« I keč a Muqran, ula i k-yewwin γer Tuddsa ad tkecmeḍ γur-s, tɛadda nnig uqerru-k. »

« Γas ṭṭef imi-k a Yeḥya, γur-k a k-iṛuḥ lmizan, ttḥadar ayen d-teqqareḍ ! Tlata iseggasen ayagi tura i la xeddmeγ fell-As, ma-nniγ-ak ẓriγ d acu-TT ẓriγ d acu-TT. »

« Akka ih » i d-yerra Yeḥya, « ẓriγ, a win d-yusan ad yeṭṭes yid-s. Yir ssekka, ssekka ucertuḥ ! tura tebγiḍ-iyi nek a s-d-jabeγ taxxamt. Tagi d tidderwect a Muqran, d tidderwect-nni n tidett. »

« Yeḥya, tebda-k-id tisselbi » i s-yerra Muqran, yufa-d meqqar d acu ara d-yini, amzun akken d lǧuṛ d ẓẓur-nni kan i s-d-ig°ran iwakken ad as-yegzem awal s uzerref. Ur yebni ara ad yeffeγ wawal-nni s annect-n : Yeḥya yerreẓ-d γur Muqran yedda-yas di lebγi, am wakken ikukra tisselbi-nni a d-teglu s wayen n diri, ur as-yezmir ara a tt-iqabel weḥd-s. Dγa yenna-d « ihi taxxamt agi tewjed, tufam-
tt-id ! » « Tewjed, ih » i d-yenna Muqran. « Anida i d-
tezga ? » « Azniq n Rennes. Amitṛu Saint-Placide. »
« Anta taγurfett ? » « Sebɛa. » « Tecbeḥ ? » « Tesɛa
asariǧ i tarda, taxzant n Normandie. » « Asariǧ ? »
« Asariǧ ih, d snat tberninin. » « Dayen ihi qebleγ » i
yenna Yeḥya, « a tt-ṭṭfeγ. » « Awwa tselbeḍ » i yenna
Muqran tikelt nniḍen. « Waqila ɛarqent-ak » i yenna
Yeḥya, « keččini d tabarda, nek°ni d ṭṭfer, abrid d-
tenniḍ a t-neḍfer, d tagi iwumi qqaren Tuddsa neγ
ala ? » «  Iẓẓan  »  i yenna   Muqran.  «  D   ayen
yessewhamen » i yenna Yeḥya, « yuγal yimi-k yeqbeḥ.
Γur-k kan ad ak-alin s aqerru, ad tcuffeḍ ! Imeslayen
zemren ad sṭuqqfen deg-k nnefs, a k-skuffren, teẓriḍ
annect agi neγ ala, a Muqran, teẓriḍ annect agi ? »
« Sel-iyi-d a Yeḥya ! » « La k-n-selleγ » i yenna
Yeḥya, « maca tlaq-iyi tmacahutt... mačči d tamacahutt
n tibbuγyelt... am tinna n Alula d Ɛammi Sadeq...
tamacahutt yerna ilaq a tt-fehmeγ akken iwata, am
wakken   fehhmeγ  ageffur neγ  ccna-nni n waqqur...
maca keč a Muqran... tessneḍ ccna-nni n waqqur ? »
« D kwi-kwi neγ d čiw-čiw, di tara n lexla » i yenna
Muqran, yessetbaɛ-d iγil-is i wawal,  iban  mačči d
taγawsa i s-yellan deg wul. « Akka i tella swaswa » i
yenna Yeḥya, « ur tessineḍ ara ccna n waqqur. I
Tuddsa, wissen ma tessen ccna n waqqur ? » « Yeḥya,
dayen tura teččiḍ aqerru-w » i s-yerra Muqran. « Ihi, ur
iyi-d-ssγad ara i nekkini, maca sel-as i ccna n waqqur...
ula d netta ur yeggan ur yettnudum... tanfust n tayri
tanfust n ẓẓelṭ d lḥif... Ma d kwi-kwi..., d lehẓuẓ d
yeγyal i    yettamnen yes-s... ccna n waqqur d ayen
nniḍen,  mačči  d  aqeṣṣer, iqerb-d γur-neγ ugar  n
                        148
Tuddsa... d netta i γ-izedγen deg wul, neṭṭef deg-s nettaf-it deg iẓuran n tudert nneγ... ur asen-d-cfiγ ara mliḥ i imeslayen-nni n ccna, maca ẓriγ d yir tadyant i yeḍran yid-s (aqqur)... yettwaṭṭef di tesfift n tfeṛṛant i d-yegman di tefsut, ger umaḍal d wayeḍ, γer talast nnsen... sin agi imaḍalen, amzun akken yiwen d taddart wayeḍ d adrar, neγ yiwen d tibḥirt wayeḍ d axxam... neγ yiwen d tameṭṭut wayeḍ d addud-is neγ tinnufra-s... ur iban amek akkenni... sin agi imaḍalen, ssneγ-ten di tγersi nnsen, di talast nnsen... talast agi mačči d lqella n ccan... d nettat i d-yesskanen anda ters tyita... tiyita n win iqeḍɛan layas neγ tiyita n win ur nezmir i kra... ur ẓriγ ara amek akkenni... texleḍ, temmerkes... acku d win iqeḍɛan layas, neγ d win ur nezmir i kra, yerna-d γur-sen wayen i d-yettaken afud ; amzun akken ula d tiyita-nni telli-yas tawwurt i wayen ifazen, d ayen ifazen yessemlalen taswin ula deg webrid n tmettant...

D ayen ibaɛden mačči d kra γef kwi-kwi d čiw-čiw... d ayen d-yuẓan γur-neγ, d ayen i γ-d-isuman yerza-yaγ yerza tudert nneγ, yiwen wezgen yettak-d tugdi, azgen nniḍen yettak-d ifadden... Daγnetta aqqur yeggan di tdikelt n yifer n lexla, ifer-nni yiwet n tfeṛṛant tajdiṭ tebγa ad as-tseḥḥer1, aqqur agi werǧin i t-walaγ, maca aṭas i sliγ ttalsen-d fell-as... wissen Taqubaɛt ma tettak γur-s anza... neγ ahat aqqur d Taqubaɛt ibeddlen udem, yekka-d seg-s, yeqqar-d ayen yellan deg-s, yeqqar-d timmuhbelt d waḍu-nni swayes tettwassen, aḍu-nni i tt-

1 Tamedyazt agi tekka-d seg yiwet tmacahutt isem-is s teglizit : the nightingale and the rose (aqqur akked tweṛdett), n Oscar Wilde. Aqqur icennu kra yekka yiḍ, ul-is isenned-it s asennan, yefka idammen-is d asfel iwakken taweṛdett ad tuγal d tazeggaγt…
izedγen  izdeγ  lfeṛḥ-is, nettat yellan d nnta... Xalti Aɛlula ur tteffeγ ara aṭas di taddart n Weqbu... yella lɛasker, d tidett... maca... yella wayen nniḍen, acḥal n teksiwtd d ucelliq i tettlusu... lfeṛḥ-ines terra-yas algam, teṭṭef-it teggumma a s-d-tserreḥ ama di tikli-s ama di tzebgatin-is yetturaren s yeγman, ama deg usčenčen d uẓawan nnsent ; lfeṛḥ-nni ines d Ɛammi Sadeq kan weḥd-s i t-yurmen¹... Yiwen uqcic kan i d-sɛan (Ɛammi Sadeq d Xalti Alula), ẓriγ, Aɛli-Sayd, ur yeqqim ara γur-sen aṭas iṛuḥ yeǧǧa-ten... Aɛli-Sayd, d imexḍa wid i t-yessnen... kkes-d kan mraw iseggasen-nni imezwu-ra... syen akkin iẓwa², ma d asmi i d-yuγal, fell-as ttaɛṭac iseggasen, yessuter di baba-s a s-d-yaγ agmar... yuγal daγen iqqel s adrar... yezri useggas, wwin-t-id (yemjuhad) γer taddart, dγa sseknen-t i Ɛammi Sadeq d Xalti Alula... tella terṣaṣt di tlemmast n wenyir-is, ma d allen-is iγmi nnsent d iγmi n wakal, deg-s ttmizwiγent, deg-s am iγiγden... nufa γur-s yiwen ukaṛni di tissi ubalṭun-is, nefka-t i Ɛammi Sadeq ; ini-yi-d kan tura a Muqran ! Teẓriḍ d acu i xedmen, Ɛammi Sadeq d Xalti Alula ? » « Neṭlen-t, d acu ara xedmen nniḍen » i d-yerra Muqran s tifessi³. Tifessi-nni mačči d urfan i yerfa, yebγa kan ad iẓer amek i tfukk tenfust, acku ur yesli ara yes-s di Lpari anda t-yuγ lḥal alarmi d-iṭṭef tabṛatt, nnan-as-d deg-s Aɛli-Sayd sγimen-as-d nγan-t, di temnaṭ-nni n Teslent. « Keč d abehlul, a Muqran ! » i s-yerra Yeḥya, « ur teẓriḍ tigert γef Ɛammi Sadeq d Xalti Alula. » « Meḍlen-t » i yenna Muqran. « Ala » i 1 i t-iɛarḍen. 2 iṛuḥ. 3 Rapidité, vitesse, légèreté (tacelḥit).
yenna Yeḥya, « ur t-mḍilen ara. » « Ala, d lekdeb » i yenna Muqran, « meḍlen-t di tmeqbert n taddart, di tiγilt-nni d-izgan γef yidis i Weqbu. Wwḍeγ γer dinna yiwet n tikelt uqbel ad tṛuḥeḍ keččini, deg waggur n yulyu, akken kan d-qqleγ aseggas-nni γer temdint n Lezzayer. Ufiγ-n mazal iqeccuḍen n wesγar, ufiγ-n daγen tiḥeṭṭufin usaγur γef uẓekka-s. Aẓru-nni n tmeqbert mazal-it akken yella, ur yessebrek ara. »

« I Ɛammi Sadeq, yedda yid-k ? » i yesteqsa Yeḥya. « Ala » i yenna Muqran, « d Ṛwiced, mmi-s nni aneggaru n Si Muḥ. Yewwi-yi yiwen n ṣṣbeḥ... Yelha lḥal, neqqim dinna kra yekka wass. S anekcum n tmeqbert yella dinna yiwen wergaz yelsa abeṛnus d ameqqran, d aqehwi ; Ṛwiced yenna-yi-d isem-is Si Mextar, yenna-yi-d daγen deg ubeṛnus-is yeffer tamerṣaṣt n yiwen ufesyan. Tamerṣaṣt-nni, ulac win i tt-iwalan, maca medden merra ẓran iẓemmeḍ-itt bellegdis γef yedmaren-is.

Γef wakken d-ttalsen, d Aɛli-Sayd kan i izemren a tt-innal. Akka i yella lḥal, i yenna Ṛwiced, d tagi i d tamacahutt i d-ttawin di taddart, acku seg wasmi yemmut Aɛli-Sayd, yeγli-d leḥzen d ameqqran γef medden irkelli ; leḥzen agi, mačči γef Aɛli-Sayd-nni i ssnen di temẓi-s, maca d ṛṛwaḥ-nni i iṛuḥ d umatu, d aferfer i yefferfer alarmi ula d yiwen ur d-icfi fell-as amek iga s tidett, neγ amek ara yili tura lemmer i t-mazal di ddunit.

Aɛli-Sayd, mkul yiwen amek i s-d-icfa, maca cfan-as-d irkel ger cwiṭ d waṭas akken ilaq, degmi i ten-yerwi wass-nni deg i t-id-wwin (yemjuhad) deg webrid-nni aqdim n taddart alarmi d tawwurt n Si Sadeq. Ur iban amek akkenni, amzun akken imdanen merra la steqsayen
iman nnsen, tettren ttḥetticen ma Aɛli-Sayd yella s tidett zik-nni, neγ d tamettant-ines kan i ten-id-iḥuzan tsexḍ-iten, netta s timmad-is yufa-d lḥal ṛṛwaḥ-is d aqdim mačči n yiḍelli. Tilawin d teqcicin ffγent-d tameddit-nni, acku si zik i ḥemmlent Aɛli-Sayd, ḥemmlent-t am waqqur-nni n ccna-nni nnsent. Irgazen aṭas i yellan, yella daγen baba d sin watmaten-iw. Gan amzun akken iwweḍ-d wass n temḍelt, taddart merra tger-d afus. Tafekka ilaq ad ters di tebḥirt, i d-yessuter Si Sadeq, ad ters γef ṭṭabla-nni uzemmur; syen akkin ffγen yakk seg wexxam yal wa yennejmaɛ s axxam-is.

Tlata wussan akken d asawen, Si Mextar yeqqel-d, ladγa d netta i yewwin tafekka n Aɛli-Sayd, yeffer-itt seddaw tlaba, yewwi-tt alarmi d dagi, γer tmeqbert. Syen akkin, alarmi ifat iṛuḥ Si Mextar i ufan medden abrid ad alin. Aẓekka ufan-t yemdel, yuγal fell-as ssiman. Ulint-d tuγac wwint-d ccnawi, yerna d ayen yessewhamen di temnaṭ-nni nneγ, d ayen ur walant ara wallen d iseggasen aya, nwala tameṭṭut n Si Sadeq la d-teddu γef userdun; ur terri ara aḥayek γef tqendurt-is; tizi¹ deg ara teqqim weḥd-s di ṭṭerf ad tweḥḥed γef lmut n mmi-s, tusa-d γur-neγ, iẓri-s yeγleb isaffen, ixelxalen deg iḍarren, tebdu ccḍeḥ, acḥal aya ccḍeḥ-nni ur t-yecḍiḥ yiwen di taddart neγ di tiγilt.

Ulac win iwehmen neγ idehcen deg wannect agi, ger wid merra i d-yezzin i uẓekka i tẓallit, maca teččur tiṭ nnsen seg wayen ttwalin, ččuren-d wulawen nnsen d lfeṛḥ ameqqran, acku, mi ten-yuγ lḥal la d-ttawin tisuṛtin, tameṭṭut n Si Sadeq tebda tcennu, dagi, si ssiman agi mazal d ajdid, ma d ibzimen-is ttucewwlen mherwalen,

1 Ici dans le sens de : moment.
irekb-iten lḥir d uγedlilef, la ttfeǧǧiǧen ttmecberriqen ;

taγect-is nettat tezri tjuneb akkin i tuγac, tudef

tessefriwis tifekkiwin d yeγsan. Ccna-nni i d-tewwi,

ulac win i t-yessnen, yiwen ur yeẓri ma d ccna n leḥzen

ur nesɛi lqaɛ neγ d ccna usirem ur nesɛi igenni... akka

ihi, yiwen ur yeẓri... maca ayen neẓra deg yimir-nni,

neẓra ccna-nni yif ccnawi nniḍen, yif asgejder d

umeǧǧed-nni nettmeǧǧid, yif-iten irkel yugar-iten di

tidett, amzun akken tamettant mačči d leḥzen i d tiremt-

is, mačči d leḥzen i d-iteddun yid-s ; tamettant d

tag°nitt, ul ad yellez deg-s ifeggeḍ s lfeṛḥ ; lfeṛḥ-nni

necfa-yas-d d lfeṛḥ ameqqran zeddigen am waman, γas

ma nettu lmizan n tikli-s. Daγnetta, tameṭṭut n Si Sadeq

tcennu tekkat dderz tettawi-d lmizan s uḍar-is, amzun

akken seg wemkan-nni deg tella nettat ara d-llint

tewwura n lfeṛḥ. Ccna-nni, i d-yenna Ṛwiced, medden

merra cfan fell-as ; yenna-d annect agi amzun akken

ula d netta, deg yimir-nni, ur yezmir ara ad yessenser

iman-is ad yerwel γef webdar d usmekti ; akkin i

wussan-nni deg yella, ur ilaq ara ad yeǧǧ iman-is

yeqber yennekraf, ur ilaq ara ad iru imeṭṭawen, maca

udem-is ilaq ad yili d udem n tudert d usirem

Taẓallit s yisem n nnbi

Muḥend

γur-neγ d netta

i d-nettadder

Di tmurt-is tura dayen

ur yettuγal ara a d-yeflali

weqcic

ur d-tṛebba tmeṭṭut

153
tiγratin tiγratin

ay udem imserri

(dγa tewwet s iḍarren-is γef uẓekka)

d ag°laf imenγan¹ i n-yeddan yid-k

Acḥal n yelmeẓyen i ff i cniγ

akerṭuc nnsen γef yidis

acḥal n teqcicin daγen.

Tinna iwumi

tezza tasa

lɛaqel-is ahat

yenxetlaf ?

(dγa tezzi-d γur-neγ nek°ni nessusem.)

Imi kenwi dagi tellam

a wid iḥedṛen

int-iyi-d tura

di Lemdeyya anwa i iḥekmen

di Blida

di Cclef

d wedrar n Ahaggar

Tiγratin tiγratin fell-ak

fell-ak keččini

d udem-ik i ssarmeγ

fell-i ad yettfeǧǧiǧ

¹ Combattants, guerriers.

154
(dγa mi d-teddem (tameṭṭut n Si Sadeq) ibruyen-nni n ssiman d-ineṭḍen s iḍarren-is, a ten-tesskur d tikurin, d tiberkanin, cubant tikurin-nni n tteṣbiḥat nneγ.)

# Ay at tmeγra

refdet allen nnwen s idurar, awit-d ameddakel-is tessiwḍem-asen sslam i yirden ufrinen yellan deg ukufi (teḥbes tura ur tceṭṭeḥ ara, tḍegger tikurin-nni n ssiman tesbaɛd-itent  γef uẓekka,   tessked-d  γur-neγ  yiwen yiwen.)

# Ay at leḥzen d leγben

Tilawin a tent-zzenzeγ lqedd nnsent d aγanim addal¹ nnsent d leḥrir ilmeẓyen a ten-zzenzeγ irgazen daγen at tcucay d igennuren ay ad zzenzeγ lebḥeṛ zzenzeγ igenni zzenzeγ aggur n tziri d yetran i s-d-izzin.

Win yebγan a d-yerr awal iṣubb s azaγar. Tinna iwumi

1 Addal (tacelḥit) : voile.
# tezza tasa

# lɛaqel-is ahat

yenxetlaf ?

(dγa at taddart merra d-ittawin tisuṛtin, rran-d i westeqsi agi s ccnawi nniḍen.)

# Amsiwel¹ amezwaru :

Tinna iwumi tezza tasa ilaq-as tura ad teḥmed akken nniḍen.

Ccna-ines ur ilaq ara a t-tag°ad Adrar ur nesɛi Tagut² yecceq°lell yelli wabuḍ-is.

# Amsiwel wis sin (Lmulud) :

Tinna iwumi tezza tasa ad taf kan dagi llsas-is.

Adγaγ amaynut ad as-tenqes tebrek-is amzun d aggur yettalin.

# Amsiwel wis tlata (Aɛbban) :

Tinna iwumi tezza tasa asirem deg wul-ines.

1 Récitant.

2 Adrar ur nesɛi Tagut, neγ Adrar war Tagut : d Lkaɛba, adγaγ-nni aberkan n Mekka.
# Ṣṣwab-is yessifrir tagut

yettruẓu timenγiwt

yettak tudert

A Sayd-Aɛli.

(dγa, d nnuba ukerwa¹, d awessur)

# Amsiwel wis ṛebɛa (d akerwa, d awessur):

Ay axxam tesɛiḍ llsas di zzawiyya n ccix-iw ameqqran.

Tafeṛṛant aseggas-agi tefka-d, Wexxret akkin ay udmawen n leḥzen, wexxret akkin a necnu.

(dγa akerwa-nni awessur, nettwali aglim-is iγusa yettufeqqes si taγert, yerfed iγallen-is γer tmeṭṭut n Si Sadeq, am wakken seg-s i yettgani a t-id-yas waḍu usefru.)

Mi sliγ i wedγaγ aqdim yeṛṛekṛek tergagi-d taγect-iw a tewser a laɛmer.

A tameṭṭut n yal tallit mmi-m dagi i d amkan-is.

Ṣṣwab-im yessifrir tagut d amsal i imessel

1 Maître, patron (mozabite).
nenna-t-id akken yella

mačči d asmaɛlek (yuγal yezzi γer unekcum n tmeqbert, metwal zzawiyya.)

Ay axxam llsas-ik di zzawiyya n ccix-iw.

Sebɛa-nni n tgejda d tugna ḥemmlen-tt akk warraw nneγ

D iseγ fell-ak a Sayd zzehṛ-ik yugar wiyaḍ.

Tarṣaṣt-nni deg wenyir d asγal ameqqran i wid yegganen deg ijerbuben.

Ma d keč, ay Agellid n zik-nni awi-yaγ-d akal iwakken a nwali.

Imir-nni dγa i tunef Xalti Alula i uẓekka, terwel s aserdun iwakken ad teqqel ad tṣubb γer taddart ; nwala Si Mextar la d-iteddu, amzun akken akerwa-nni n Zzawiyya iwala-t γas akken ttullsent wallen-is, d awessur ibda la yettenqas yeẓri-s, imeslayen ineggura n ccna-s d netta kan i d-lhan.

Si Mextar ur ixemmel ara i
ubeṛnus-is. Yeṭṭef takemmict n wakal deg ufus-is, a s-

tiniḍ d talaγt; iγmi-ines d iγmi-nni n wakal d-itekken

seg iḥemmalen n tefsut: Asif Aabbas ad yettkuffut

yettfeggiḍ, d azeggaγ, amzun akken ig°efran gezren

sγersen iẓuran n wedrar akken ma llan. Si Mextar yuẓa

γer wemγar-nni, akerwa, yefka-yas ad yennal akal-nni

d-yewwi deg ufus-is. « D akal n Sayd-Aɛli », d annect

agi kan i s-yenna, amzun akken d lkil-nni kan n nnefs-is

i yefka i taγect-is. Akerwa-nni awessur yekker-d, maca

tikli-ines tedderweẓ, deg yimir-nni a s-tiniḍ yugi

aɛekk°az-nni yettqeṭṭiben yessebdaden tikli-s d

iseggasen ayagi tura, yekker-d yefka-yasen i wid yellan

din ad nnalen akal-nni, yernu-yasen seg-s abruy abruy.

Nekkini, i yenna Ṛwiced, ur nnuleγ ara akal-nni. Lliγ

la ttergigiγ si tawla acku akal-nni d azeggaγ d aberkan,

am wass-nni n ṭṭhaṛa-w. Yuγal wid iḥedṛen kkren

ḍeggren ibruyen-nni n wakal γef uẓekka n Sayd-Aɛli.

Syen akkin msalamen bdun ttṛuḥun si tmeqbert. D Si

Mextar kan i yeqqimen. Kra n wakud akkenni yuγal

yemmut ccix-nni. Iḍelli tameddit i yettwamḍel akken

yessefk lḥal; daγnetta a Muqran, Si Mextar atan tura

γer tewwurt n tmeqbert. Ad yeqqim dagi sin wussan,

syen akkin ad tekker lgirra iwaɛren mačči d kra.

« D acu yeḍran syen d asawen? » i yesteqsa Yeḥya.

« Ur yeḍri kra » i yerra Muqran, « nuṛǧa ad yerreẓ

wezγal, nṣubb imiren s Aqbu. » « I Ṛwiced, amek i

teḍra yid-s? » « Ffγen-t idammen » i yerra Muqran,

« maca daγen ifaḍ lfeṛḥ deg wul-is imi d netta i yi-d-

yulsen amek i yettwamḍel Aɛli-Sayd. » « Ini-yi-d a

Muqran, Ɛammi Sadeq d Xalti Alula, ḥemmlen aṭas

Aɛli-Sayd neγ ala? » « Acu ara k-d-iniγ... d Ɛammi

159
Sadeq neγ d Xalti Alula, ur uγen ara tannumi ttmeslayen aṭas fell-as. Ayen akk i ssneγ fell-as, seg wasmi yessaweḍ telṭac iseggasen d asawen, γer medden i t-id-lemdeγ, ha di taddart ha beṛṛa n taddart.

« Ini-yi-d daγen, a Muqran, yella kra tesliḍ nniḍen ? » « Ala » i yenna Muqran, « d ayen ibanen, tanfust-is d iγeblan yemzukraren wa γer wa, d acu kan zeddiget am waman, d tamsarit, yernu d ayen isehlen, ulac akk deg-s ccbukat.

« Akka, a Muqran, maca mazal ur iyi-d-tenniḍ ara acimi Ɛammi Sadeq ur yeddi ara yid-k alarmi d aẓekka n Aɛli-Sayd. » « Ur ẓriγ ara » i yenna Muqran, « ahat d ccγel-nni n tγiwant i t-in-yeṭṭfen.

« A yemma yemma, kulci γur-k yeshel, ma yemmzel wezger a t-tessekkreḍ. Ini-yi-d a Muqran, dγa tumneḍ s tidett-ik, at tuddar, imesdurar, ur d-rrin ara s lexbar s wayen iḍerrun yid-sen ? » « Tuqaɛ-yaγ-d a Yeḥya, d acu-t usesten agi ? » « Yerna d ayen isehlen, a Muqran. Tumneḍ s tidett-ik, imdanen agi ttamnen akk... amek akkenni i qqaren... s tidderwect, s ccira, s usfillet, s wid yettkacafen, s wannuf d usinef, niγ akka i qqaren... neγ ahat kra iḍerrun fehhmen-t akken nniḍen, ifen-iyi ifen-k ifen aṭas n medden amek i t-fehhmen ? »

« Ur fhimeγ tigert deg wayen akka i d-tettmeslayeḍ, a Yeḥya. » « Sel-iyi-d, d ayen isehlen. Ayen akkenni i k-d-yules Ṛwiced, wissen ma d tidett ? tin yernan γer-s d acu-tt tidett agi ? » « Ad iyi-tessufγeḍ si laɛqel-iw a Yeḥya, acuγer ur yettili ara d tidett, wayen i yi-d-yules Ṛwiced ? » « D ayen isehlen, ur teẓriḍ ara Xalti Alula d Ɛammi Sadeq d acu i s-gan i Aɛli-Sayd. Mačči d amḍal n Aɛli-Sayd i k-d-yules Ṛwiced, ulamek, imi amḍal agi werǧin i d-yelli. » « Ur d-yeqqim ara deg-k webruy n
laɛqel, a Yeḥya ? D acu-ten imeslayen agi ? » « D ayen isehlen, ayen akkenni yeḍran di tmeqbert, d ayen akk nniḍen, d akellex kan, d asmaɛreq. » « D asmaɛreq ? » i yenna Muqran. « Ih, d asmaɛreq » i yenna Yeḥya, « yerna asmaɛreq agi lhiba-ines testewḥac, tugar tidett n wid yeddren s tezmert nnsen. Acku teẓriḍ Xalti Alula d Ɛammi Sadeq d acu i s-gan i mmi-tsen Aɛli-Sayd ? » « Susem a Yeḥya, dayen, ad iyi-tesderwceḍ. » « Ur ttag°ad ur ttag°ad, a Muqran, ad ak-t-iniγ kan, Xalti Alula d Ɛammi Sadeq d acu i s-gan i Aɛli-Sayed. Sserγen-t. Ih, sserγen Aɛli-Sayd, di tebḥirt, seddaw tluzett. » Muqran yekker γef tikelt isuγ « ay abehlul, ẓriγ, ẓriγ », yelli tawwurt n texxamt, tamudi¹ deg Yeḥya yeqqar-as « ur ttag°ad, a Muqran, ad ṭṭfeγ taxxamt-nni n wezniq n Rennes » ; deg yimir-nni daγen, slan-as i ccna n waqqur ur iban ansi d-yekka, la d-yettali deg wezniq Racine, amzun akken di sin yid-sen (Muqran d Yeḥya) ur asen-d-teg°ri tewwurt seg ara rewlen fell-as ur ttamen ur ttkal γef ugeṭṭun n tfeṛṛant, yezzegzew neγ yeqqur ad iḥeṛṛem fell-ak tirga.

1 Le temps de (Dallet, 485).
162
Win yettarun s tira timessasin ukabar¹, ma yella yettaru i yiman-is kan, dinna ulac uγilif. Ma yella yessken ayen yura i walbaɛḍ, atan dinna tennerna lexṣara acku yerna-d wis sin γur-s. Ayen yugaren aya, ma yessufeγ ayen yura γer beṛṛa, neγ yessufeγ-it-id di tezmamt, neγ deg ijeṛnanen (yeγmisen) d yedlisen, dinna atan dγa mačči d aqeṣṣer, d anexnex i tennexnex, acku yezmer ad yessefsed aṭas n yemdanen. Yufa-d lḥal, wigi yettarun s tira timessasin ukabar, beqqun ad sɛun aṭas n medden ara ten-yeqqaren. Γef wannect agi, tira agi ilaq-aγ a tt-neddu fell-asent ilaq-aγ a tent-nekkes.

Mao Tsé-Toung

# Tira γef tẓuri d tsekla

1 Tira timessasin ukabar : désigne le style stéréotypé du parti.

163
164
Yeḥya ibedd tama ubalku n texxamt, yunag yixf-is yessaram ad yissin talwit-nni n lebḥeṛ yersen; neγ, ger wayen akk i ttwalint wallen-is ama di texxamt, ama γer beṛṛa γer lbatimat-nni tiberzegzawin deg tensa tafat, yessaram kan ad yili d iḍ-nni asemmaḍ yegnen iγedr-it yiḍes. Yuẓa γer ṭṭaq, yesfeḍ s tdikelt ufus-is ayeffus tuccfa-nni yedlen lemri wis tlata, isers anyir-is γef zzǧaǧ. Deg ufus-is azelmaḍ, deg yixf n yiγil-is yeẓẓlen alarmi d azgen n taγma-s, ger iḍudan d lqaṭifa taberkant userwal, yeṭṭef yiwet n teγlaft tamellalt, iẓemḍ-itt amzun akken s tuffra γef ucekkab-is; deffir n teγlaft, di tqabubt-nni n teγmert, tettban-d twinest-nni taberkant n lqaleb n lbusṭa n Weqbu. Tabratt-nni amzun akken tezzuzef kra si tillas-nni ixeḍfen Ɛammi Sadeq d axḍaf, kra iseggasen aya; mennaw n tikal i tt-yeγra iwakken ad yesmed snat-nni n tebtarin i s-d-tura yemma-s, seg Weqbu. Ifaq din din ss acu ibeddlen imi yemma-s deg Weqbu i tt-yuγ lḥal tura, maca ur yezmir ara a d-yini ma yella abeddel agi yekka-d, am wakken t-id-tenna tebratt, seg wexḍaf-nni xeḍfen lɛasker baba-s di temdint n Lezzayer. Iwexxer γef ṭṭaq d tewwurt ubalku, syen akkin yeqqim zdat ṭṭabla n lxedma, yeddem-d astilu yebdu tira n tebratt. Akken kan yebda tira, yuki deg wul-is am wakken imeslayen ttḍaren-d γef yifer n lkaγeḍ am imeṭṭawen imeqqraḥanen n lmidad γef yilel yellan d azegzaw alarmi d ulamek, dγa yura Claudine,

165
tayri n wul tayri inu, azekka Muqran a d-yas ad iyi-yawi γer texxamt-iw. Ulac leγben yugaren wagi, yenγa-yi usemmiḍ yugaren akk isemmiḍen. Ur ẓriγ ara d acu ara d-yelfun yid-i, d acu ara d-yelfun d wayen ssarameγ si zik. maca d ayen teẓriḍ fiḥel ma rẓiγ-am aqerru (ixef-iw tekker deg-s tmes a s-tiniḍ d anebdu-nni n Provence) ad mmteγ di tuga allen-iw medlent ttsuγuγ-d qqareγ-d ur ttmettateγ ara, acku tamettant d lekdeb, ur telli ara. ad ffreγ ssentleγ iman-iw di tẓegwa n ddunit merra, ad ṛebbiγ aglim aquran aglim bu isennanen, am inisi-nni yettilin di tmizar nneγ. walaγ azarug, Claudine a tayri inu. attan tura d setta. ur yettaɛṭṭil ara wass ad ilal, ad iyi-qerḥent wallen-iw amzun akken kra yekka yiḍ nek d imeṭṭi. aqerru-w a d-yennulfu d yir netta, am uqerru n win therred tawla, ad yessiwriγ yessimlul, am tesfawt n trisiti, am tesfawt uniyun¹.

Telsa taqendurt d lqahwa yerγan kan ara d-swejdeγ, ad medleγ tabalizt-iw ṛuḥeγ ad gganiγ Muqran γef yiri utṛutwaṛ, deg wezniq. tetteddu yufa-d lḥal ɛaggneγ-as i Jean-Paul γef ṛṛwaḥ-iw, ssebba-s d tabratt agi d-yewwḍen seg Weqbu, tlata wussan ayagi tura. zdat-i deg umaγus² i ilaq ad bbγeγ allen-iw, maca ur ssawḍeγ ara γer tissas yecban tigi, yerna bγiγ ad waliγ anda ara yi-d-g°rin wussan. tessusem ahat zemreγ a n-azzleγ γur-m, Claudine a tayri inu, maca deg iẓerman-iw yeknunneḍ ileẓwi d ugeṭṭun n wuzzal ttcerrigen gezzren deg-i rennun. amzun akken d afurk aγezfan xeḍfen (lɛasker) baba, m’akken kan telli lqahwa n yiṭij azeggaγ. yemma terna γer xalti γer

1 Aniyun : néon.

2 Amaγus : acide (Amawal).
taddart. atentan weḥḥed-sent tura, ad ṛuḥeγ a tent-ẓreγ uqbel ad γabeγ, zziγ-asent-d i wallen-im s yimi-w, zziγ-as-d i yimi-m, kem yellan deg wul n wul-iw, Yeḥya ulac ẓẓher, Lpari, ass n 19 Furar 1960. Γef ṭṭabla-nni g°rant-d tira, d asnulfu n tmacahutt yekka-d si tγuri n Banquet n Platon. Deg-s tlata imuren, amur amezwaru isem-is tawerdanit n Mantinée¹, amur wis sin d asegriwel n Socrate², wis tlata aglam n Platon³.

# Mseḍfaren akkagi tawerdanit n Mantinée :

« tameddurt mi tewweḍ γer din, a Socrate aɛzizen, tudert n wemdan alarmi d imiren i teswa azal-is... »

# asegriwel n Socrate :

« a t-id-nini a t-id-nales akken nniḍen, tudert a tt-ḥemdeγ, ḥemdeγ tissas-is, tazmert-is, ḥemdeγ-tent giγ-asent ccan, ass-a d uzekka... »

# Aglam n Platon :

« Syen akkin, Socrate, akken kan i ten-issgen amzun d arrac imejṭaḥ, yekker γef yiman-is, iṛuḥ. Yuγ abrid n llisi, dγa, akken d imi yessared akka cwiṭ, yesɛadda lweqt-is akken yuγ tannumi deg wussan nniḍen, syen akkin, mi yezri wass, akka tameddit, ikker iṛuḥ s axxam-is ad yesgunfu. »

1 L’étrangère de Mantinée.

2 La subversion de Socrate.

3 La description de Platon.
# Bibliographie

Les notes explicatives renvoient pour la plupart aux ouvrages suivants :

- Amawal (lexique) tamaziγt-tafransist (berbère-français), tafṛansist-tamaziγt (français-berbère), 1980. - Paris : Imedyazen.
- Bounfour (Abdellah) et Boumalk (Abdallah), 2001. Vocabulaire usuel du Tachelhit. Rabat : Centre Tarik Ibn Zyad.
- Dallet (Jean-Marie), 1982. Dictionnaire kabyle-français, parler des At Mangellat, Algérie. Paris : Selaf.
- Delheure (Jean), 1985. - Agraw n yiwalen tumzabt t-tfransist. Dictionnaire Mozabite-Français. - Paris : Selaf.
- Delheure (Jean), 1987. - Dictionnaire Ouargli-Français. Agerraw n iwalen teggargrent-tarumit. - Paris : Selaf.
- Taïfi (Miloud), 1992. - Dictionnaire tamazight-français (Parlers du Maroc central). - Paris : L'Harmattan-Awal.
# Publications des Editions Achab

- Berkaï (Abdelaziz). Lexique de la linguistique français-anglais-tamazight. Précédé d’un essai de typologie des procédés néologiques.
- Farès (Nabile). Yahia, Pas de Chance, un jeune homme de Kabylie (roman).
- Amellal (Bahia). La Ruche de Kabylie (1940-1975). Préface de Karima Dirèche.
- Kebaïli (Akli). Mraw n tmucuha i yiḍes. Tazwart n Kamal Naït-Zerrad.
- Mohia (Nadia). La fête des Kabytchous. Préface de Mahmoud Sami-Ali.
- Oudjedi (Larbi). Rupture et changement dans La colline oubliée. Préface de Youcef Zirem.
- Zellal (Brahim). Le roman de Chacal. Textes présentés par Tassadit Yacine.
- Salhi (Mohammed Brahim). Algérie : citoyenneté et identité. Préface d’Ahmed Mahiou.
- Donsimoni (Myriam), Kemmar (Mohamed), Perret-Karnot (Cécile). Les bijoutiers d’Ath-Yenni. Construire une attractivité territoriale sur les savoir-faire artisanaux ancestraux. Préface d’Ali Asmani.
- Ali Yahia (Rachid). Réflexion sur la langue arabe classique.
- Kezzar (Ameziane). Aγyul n Ǧanǧis. Adaptations kabyles d’œuvres de Jacques Prévert, Franck Pavloff et Raymond Queneau.
- Attaf (Mohammed). La Sainte. Roman.
- Farès (Nabile). Il était une fois, l’Algérie. Conte roman fantastique.
- Oubachir (Hadjira). Tirga n tmes. Rêves de feu. Préface de Rachid Mokhtari.
- Amellal (Bahia). Dans le giron d’une montagne. Chronique historique.
- Ṛemḍan At Menṣur. Amawal n yinzan. Dictionnaire de proverbes kabyles. Edition bilingue kabyle-français.
- Ali Yahia (Rachid). Sur la question nationale en Algérie.
- Tifin (Revue de littératures berbères). Mohia : Esquisses d’un portrait.
- U Lamara (Aumer). Akkin i wedrar (ungal, roman).
- Lanfry (Jacques). Dictionnaire de berbère libyen (Ghadamès). Préface de Lionel Galand.

169
# Publications

- Muḥend-u-Yeḥya, Djamal Abbache, Boubekeur Almi, Saïd Hammache, Idir Naït-Abdellah, Tahar Slimani, Mokrane Taguemout. Tixurdas n Saɛid Weḥsen. D’après Les fourberies de Scapin, de Molière. Présenté par Nadia Mohia.
- Dilmi (El-Houari). Des mots en rondelles. Chroniques. Préface de Hakim Laâlam.
- Cheriguen (Foudil). Dictionnaire d’hydronymie générale de l’Afrique du Nord (Algérie, Maroc, Tunisie).
- Chelli (Amirouche). Manuel didactico-pédagogique d’initiation à la langue berbère de Kabylie.
- Benamara (Hassane). Contes de Figuig. Tinfas n Ifeyyey. Timucuha n Ifeyyey. Illustrations : Pali (Abdeljebbar Abbass).
- Haddadou (Mohand-Akli). Dictionnaire toponymique et historique de l’Algérie.
- Genevois (Henri). L’habitation kabyle. Collection Fichier de Documentation Berbère.
- Genevois (Henri). Sut taduṭ. La laine et le rituel des tisseuses. Collection Fichier de Documentation Berbère.
- Galand (Lionel). Regards sur le berbère.
- Achab (Ramdane). L’aménagement du lexique berbère de 1945 à nos jours. Préface de Salem Chaker.
- Sadi (Hend). Mouloud Mammeri ou la colline emblématique. Préface de Nabile Farès.
- Kezzar (Ameziane). Brassens. Tuγac d isefra.
- Lacoste-Dujardin (Camille). La Kabylie du Djurdjura : du bastion montagnard à la diaspora.
- Allain (Madeleine) et Brousse (Lucienne). Tizi Wwuccen. Méthode multimédia de langue tamazight (kabyle). Aselmed amezwaru n tmaziγt (taqbaylit).
- Lasheb (Ramdane). Lgirra n 1954-1962 deg tmedyazt n tilawin.
- Farès (Nabile). Ilemẓi n tmurt Iqbayliyen. Yahia, Pas de Chance, un jeune homme de Kabylie, yerra-t-id Ramdane Achab γer teqbaylit.
