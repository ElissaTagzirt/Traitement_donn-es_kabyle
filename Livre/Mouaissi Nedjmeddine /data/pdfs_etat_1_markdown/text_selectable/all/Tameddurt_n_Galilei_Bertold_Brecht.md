# BERTOLD BRECHT

# TAMEDDURT N GALILEI

Tasuɣelt n Σmer Mezdad

2006 d 2021

ayamun
# GALILEO GALILEI

ANDREA SARTI.

MASSA SARTI, gouvernate de Galilei, yemma-s n Andrea.

LUDOVICO MARSILI, ilemẓi amerkanti.

MASS PRIULI, Amin-nni n tezdawit n Padova.

SAGREDO, ameddak̇el n Galilei.

VIRGINIA, yelli-s n Galilei.

FERDEZONI, Alekkwan n tlantiyin, amlaku¹ n Galilei.

DDUJ².

IMAṢLAḌEN ʼUSEQQAMU.

KOSME n MEDICIS, Ḋuk-Ameqqran n Firenze.

AMARICAL N WEBRAḤ.

AMESNAKUC³.

AFELSAF.

AMUSNAK.

TAMEṬUT n ʼISEΓ MEQQREN DI LEΣMER.

TAMEṬUT n ʼISEΓ MEẒZIYEN.

AXDIM N ḋuk-ameqqran.

SNAT TMASURIN.

SIN ʼISERDASEN.

TAMΓART, tameṭut meqqren di leεmer.

ASEQQUF AFUYAN, un gros prélat.

SIN ʼIRAHABIYEN.

SIN ʼIMUSNAGGUREN.

ARAHIB YEJJEX MAḌI.

AMAXTER ⁴WESSREN NEZZEH.

ABABAT KRISTOFURUS CLAVIUS, amusnaggur.

ARAHIB AMECTUḤ

# Footnotes

1. Amlaku : collabaorateur
2. Dduj : doge, duc
3. Amesnakuc : théologien
4. Amaxter : cardinal
# AMAXTER AMḤEṬEM⁵

# AMAXTER BARBERINI ara yeqqlen d Pap Urbain VIII.

# AMAXTER BELLARMIN.

# SIN ʼIMARUYEN N TAKLISYA.

# SNAT n TSEDNAN MEẒZIYEN.

# FILIPO MUCIUS, amussnaw.

# MASS GAFFONE, amin⁶-nni n tezdawit n Pise.

# ACENNAY N TSIRRA. TAMEΓUT-IS.

# VANNI, Amsefsay.

# ANAWUR.

# ANAWUR FLAYEN.

# AMEXLUQ.

# ARAHIB.

# AFELLAḤ.

# AԐESSAS N TLISA.

# AMARUY.

# IRGAZEN.

# TILAWIN.

# ILUFANEN.

5 Amḥeṭem = inquisiteur

6 Amin : curateur
# GALILEO GALILEI A PROFISUR N TUSNAKT DI PADOVA,

YEKKAT AD D- YESKEN AMEK IBEDD WE GRAW AMAYNUT I D- YESUGEN KUPERNIK.

Padova aseggas n 1609

Tafat taḍnit n tmussni tfeggeḍ-d seg yiwet txibbuṭ d tameɣbunt Galileo s wesmiden, igerrez aseklil:

Mačči d iṭij i yeţembiwilen, d akal.

Deg tze ɣwit tunnizt n Galil eo di Padova. Tanezzayt. Aqcic d a mectuḥ, Andrea, mmi -s n texdimt, yewwi -d alulaw uyefki akked cwi ṭ n weɣrum.

Galileo yesiriden agerbuz-is, yesfezwi, yennecraḥ.

GALILEO. Sers-it dinna ɣef ṭabla, ɣurek ad tbelɛeḍ yiwet tedlist.

ANDREA. La d-teqqar yemma, ilaq ad nxelleṣ bu uyefki. Mulac, a mass Galileo, ad yuɣal ad yesunuf s twinest d tameqqrant ɣef wexxam-a.

GALILEO. Yesefk, a Andrea, ad teqqareḍ ad yeg azaglu n twinest.

ANDREA. Akken tebɣiḍ. Ma ur t -nxelleṣ ara, ad yesinef fell -aɣ s uzaglu n twinest, a mass Galileo.

GALILEO. Dɣa llusi, mass Cambione, ad d-yaweḍ ɣur-neɣ s taɣda. Anwa d abrid ara yefren gar snat tneqqiḍin?

ANDREA. Ad yezmumeg akken ilaq. Abrid awezzlan maḍi.

GALILEO. Akka. Atan ihi hegga ɣ-ak-d ta ɣawsa. Sikked kan, dinna deffir tfelwin n tesnaggurt.

Deffir tfelwin n tesn aggurt, Andrea yesuffe ɣ-d yiwet tmakki ṭ n wesɣar meqqret: d amsil unagraw n Ptolemus.

ANDREA. D acu-t wa?

7 Aseklil, asylojizm : syllogisme, déduction

8 Sfezwi : s’agiter pour se nettoyer, se dégager

9 Tawinest : anneau, cercle (figure géométrique)

10 Taɣda : aiguillage, orientation, droite (ligne)
# GALILEO

Wagi d astrolab. D taɣawsa i d -yeskanen amek tezzin wagguren i Lqaεa, akken ɣilen ʼimezwura.

# ANDREA

Amek akka tezzin ?

# GALILEO

Ihi, sers nezzeh ddehn-ik. Ad nezwir seg wayen i d -ikaden d amezwaru, aglam¹¹.

# ANDREA

Di tlemmast, yella wedɣaɣ d amectuḥ.

# GALILEO

Tinna d Lqaεa.

# ANDREA

Zzint-as teɣlafin, mḃabbent ta ɣef ta.

# GALILEO

Acḥal i yellan ?

# ANDREA

Tam i yellan.

# GALILEO

Tidak d tibrurag¹²-nni n wagers¹³

# ANDREA

Γer teɣlafin, cuddent takurin.

# GALILEO

Widak d agguren.

# ANDREA

Llan daɣen amzun akken d adlalen¹⁴, uran fell-asen wawalen.

# GALILEO

D acu n wawalen ?

# ANDREA

D ismawen n ʼitran.

# GALILEO

Efk-d kan imedyaten ?

# ANDREA

Takurt-nni ukessar, yura fell-as tiziri. Tinna usawen d iṭij.

# GALILEO

Ihi, tura, dɣa sembiwel iṭij ad yezzi.

# ANDREA

yeţurar s teɣlafin-nni. – Aya, i yecbeḥ ! Ihi, aql -aɣ amzun di tbewwaṭ i nella !

# GALILEO

iṣeffeḍ iman-is. Ih, ula d nekk akka i yi-tkad asmi walaɣ taɣawsa tikkelt tamezwarut. Akken di kra yid-neɣ.

Iḍegger tasurviṭ-is i Andrea akken ad as-d-iḥukk aεrur-is.

Iɣraben, ti ɣlafin, tagant, ulac ambiwel ! 20 leqrun, talsa tɣil iṭij d ʼigerbuzen izedɣen igenni tezzin, rennun fell-as.

Lpap d ‘ imaxtaren¹⁵-ines, igeldunen d ‘iprofisuren, imussnaw en d ʼiqebṭanen, tteǧǧar d wid yeznuzun iselman, ibalmuden ! Akken ma llan, ɣilen re ṣsan nezzeh, qujemren di takurt -agi n wagers. Acu, tikkelt -a, a Andrea, ad negzem
aseɣwen, ad ncerreg agemmaḍ. Akud -nni amziki ifukk, atan tura ilul -d wakud amaynut. Ad as-tiniḍ 100 ʼiseggasen aya talsa teţraǧu taɣawsa ara d-yennulfun. Qeḍment temdinin, iqerra daɣen akken. Asxurre ḍ akked ţerka. Acu tikkelt-a, ad d-nini imi akk a i llant temsal, ur ţɣimin ara kan akka. Kra din yeţ embiwil, ay ameddak̇el. Ḥemmleɣ ad ini ɣ kra din yentin 16-d seg ‘i ɣerruba ɣef ʼillel. Seg ‘asmi i d-cfan medden, dinna kan i ţeḥnunufen seg ʼiri n uzegza ɣer wayeḍ, syin akka, dezqalla, rewlen akkin, zeεlellin iman-nsen ɣer tlemmast igarawen.

Deg umen ẓaw-agi-nneɣ awessur, dinna kan yeɣli- d ugu ḍrer¹⁷ : ahat ihi llan imenẓawen nniḍen, dɣa segmi ţawḍen ɣur-sen iɣerruba-nneɣ, isallan nudan-d akk imenẓawen, imir terkeb-iten taḍṣa meqqret : agaraw-nni iḍni nella neţaggad ziɣen d abṛun kan n waman. Yemmar-d gezzu ɣef medden ad anin ssebba n kra iḍerrun : ayɣer adɣaɣ mi ʼs-bran ad yeɣli, amek ara yali wedɣaɣ ara ḍeggren d asawen. Ulac ass ideg ur d -ikad wesnulfu. Ula d im ɣaren iwellfen, uqbel ad mmten, qqaren i ‘ilmeẓyen ad sen-d-inin d acu akka i d-yennulfan d amaynut.

Buhan n tɣawsiwin i d-ufan, yerna sul¹⁸ aṭas ara d-afen. Dayen ara d -yedlun s umahel i tsutiwin i d-iteddun.

Di temdint n Sienna, asmi me ẓẓiyeɣ, ḥeḍreɣ i terbaεt iṣekkayen¹⁹, mi sneflen amek ara sembiwilen tiqamtin n granit, s uṣ eggem n yimraren yif ɣef winna ţεeddilen ʼimezwura-nsen, dezqalla, fehme ɣ akud-nni n zik ifukk, zdat -neɣ d akud amaynut. Yewwe ḍ lawan i talsa ad tesenfel tikli tennum deg ugerbuz -a ʼigenwan anida akka tezdeɣ. Ayen yuran yakan di tedlisin tiqdimin dayen ur ţ- iqenneε. Anida imerrec²⁰ liman nnig 1000 iseggasen aya, tura d acukket ara yentin amerrec. Di ddunit me ṛra qqaren : amek ihi, aya d ayen yellan deg ‘iḍrisen, acu sya d afella ad nesik̇ed s wallen-nneɣ. Tideţ yellan zik tbaḥ, ulac din ma, s taḃabbaṭ teţwaqecceε, ad ten-neddem si tεenqiqt ; ayen ideg ur necukket zik, tura acukket ad yezgu fell-as.

Syin i d-ilul waḍu-nni yeţcemmiren ula i iqenḋyar ireqmen s wureɣ, ula i ʼigeldunen d ʼisqufen²¹, yeskan-d iḍarren-nsen d ufayen neɣ d ujjixen, iḍarren-nsen ziɣ am wid-nneɣ. Kaden-d igenwan ziɣ d ilmawen. Syin teṭerḍeq-d taḍṣa dayen kan. Atenad tura waman i d -yeţẓennigen seg ‘akal d nutni i yeselḥuyen
lfabrikat uzeṭa (n tmeẓdiwin) timaynutin, deg ‘icentiyen n lmer ṣat, lfabrikat n ’imraren d wayaluyen²², 500 ‘ifassen ceɣlen ɣef tiḳelt, s uṣeggem amaynut. Atan ihi ad cire ɣ. Yerna akka di tudert -nneɣ, a d d-yaweḍ wass, ideg medden ad ţmeslayen ɣef tesnaggurt ula di leswaq. Ula d iġurdan n tid yeznuzuyen iselman ad ddehmen s aɣerbaz. Irgazen-a teţwaliḍ di temdinin, lluẓen asenfel, ad brasmen s tesnaggurt tamaynut ara yesengugin ddunit. Si zik n zik qqaren agguren reṣsan deg weqbu n wagers, akken ur d-ɣellin ara. Tura aql-aɣ neddem tabɣest nserreḥ-asen ad zizwiḥen deg ‘allun, ulac arruz, atenad cnecṛen akkin deg ‘allun nnes ren akken i ɣerruba-nneɣ cnecṛen deg uzegza meqqren. Aţan ddunit tecreh, teţkuru i yiṭij, tila win yeznuzuyen iselman, tteǧǧar akked ‘imaxtaren, Lpap, medden akk ţkurun yid-s.

Ma d amaɣrad, deg yiwen ʼiḍ tejla-yas tlemmast, mi d-yendekwal taṣebḥit yufa-d ggtent-d fell-as tlemmasin. Akken, armi d tura, amaḍal akk d talemmast, neɣ talemmast-ines ulac-iţ maḍi. Dezqalla²³, la teţiwsiε tqaεeţ.

Iɣerruba-nneɣ atenad unagen saɣel ; agguren -nneɣ ddan d ʼifeḍ la tezzin, rennun deg ‘allun, ula deg ‘urar imen ɣan n cetrenj²⁴ tizeɣwin tiqerniyin ḍumment ayen yellan di tɣerɣert.

D acu i d-yeqqar akken umedyaz ?

« Ahh ! Tafrara kra din d amaynut.. »

ANDREA.

« Ahh ! Tafrara kra din d amaynut.. »

« Ahh ! Atan waḍu ad d-yeţṣuḍu Si cceṭ-a i d-ihedfen ! »

Ihi, ilaq ad tesweḍ ayefki-inek ; tura kan ad d-ntin ad d-ţawḍen daɣen inerzaf.

GALILEO. Ayen i ʼk-in-nniɣ, seg ‘iḍelli tameddit, tfehmeḍ-t neɣ nndah ?

ANDREA. D acu ? A yen akken i d -yeǧǧa Kiperknik, tiɣawsiwin-nni yeţdewwiṛen ?

GALILEO. Ih !

ANDREA. Aha°. Ay ɣer akka ara fehmeɣ ? D ayen iwe ɛren nezzeh, nekk alamma d tuber-a ara zemmen fell- i 11 ʼiseggasen.

22 Ayaluy : voile

23 Dezqalla : brusquement, soudainement

24 cetrenj : jeu d’echecs
GALILEO. D ayen i ţnadiɣ, ula d kečč ilaq ad tegzuḍ. Nekk, ma ţhembbireɣ, ţaɣeɣ-d tidlisin-a ɣlayen nezzeh, deg umur ad xellṣeɣ bu uyefki, yak akken ilaq ad gzun medden.

ANDREA. Acu, ţwaliɣ-t, i ṭij n tmeddit yeţbeddad mačči ansi i d-yeţkad tanezzayt. Dawezɣi ad yeqqim ur yembawel. D ayen ur nḍerru.

GALILEO. Twalaḍ ! D acu teţwaliḍ ? Ur twala ḍ ula d kra. Tesḃerεayeḍ kan allen-ik. Asḃeεrerri n wallen mačči d awali. Yesers di tlemmast n tɣerɣert inyen-nni n wuzzal iɣef ters temḥibest. Ihi, ad as-neg wagi d iṭij. Qim da. Andrea yeqqim ɣef yiwen deg ‘i k̇ersiyen-nni. Galileo ibedd deffir -s. I tura anida yella yi ṭij, tama tayeffust neɣ tama taẓelmaṭ ?

ANDREA. Taẓelmaṭ.

GALILEO. Amek ara yaweḍ tama tayeffust ?

ANDREA. Ma tewwiḍ tama tayeffust, amek ihi ?

GALILEO. Akken kan, ul ac amek nni ḍen ? Yeddem-it akken yeqqim ɣ ef uk̇ersiy, iḍewwer yis-s azgen n twinest. I Tura, anida yella ʼiṭij-nni ?

ANDREA. Tama tayeffust.

GALILEO. Yembawel, neɣ nndah ?

ANDREA. Aha° ! Ur yembawel ara.

GALILEO. D acu i yembawlen ?

ANDREA. D nekk.

GALILEO, yuẓzaf. Ala, ay abuhal ! D ak̇ersiy i yembawlen !

ANDREA. Akked nekk s ufella !

GALILEO. Dulaqrar ! Ak̇ersiy d ddunit ; ma d kečč aql-ak sufella. Ad d -tekcem Massa Sarti ad t ṣeggem ame ṭreḥ, teqqim tesik̇id : A mass Galilei, acu akka i teţmaġaḍ i mmi ?

GALILEO. Selmadeɣ-as amek ara iwali, a Sarti.

MASSA SARTI. Daymi i t-teţawiḍ akka si tesga ɣer tayeḍ ?

ANDREA. Anef-aɣ kan, a yemma. Ur tzemmreḍ ad tegzuḍ.

MASSA SARTI. Yyah ? Ma d kečč tgezzuḍ, yak ? Amzun akken dɣa t eţwaliḍ-ţ, yak ? Atan yiwen ‘ilem ẓi yeb ɣa ad i ɣer kra temsirin. Icettiḍ en yelsa d ayen kan, yewwi-d tabraţ i aṣudef²⁵. Tmudd-as tabraţ-nni . Atan teqqimeḍ-as i Andréa

25 Aṣudef : recommandation
alamma ara yaweḍ ad d-yini 2 akked 2 ad ffɣen 5. Ireggwi yakk deg wayen i ‘s-teqqareḍ. Iḍelli kan tameddit yekkat ad iyi -yeseqneε ddunit teţezzi i yiṭij. Ulac win ara s-yekksen deg uqerru-s d yiwen qqaren- as Kipernik i d -yufan aya deg usmiḍen-ines.

ANDREA. A Mass Galileo, ur d -yufa ara annect -a, Kipernik? In’as, in’as meqqar keččini!

MASSA SARTI. Eyyah? D tideţ, teqqareḍ dɣa tixurin am ta? Akken mi yewweḍ s aɣerbaz ad ten-yeqqar i medden, syin ad d-asen ssyad ipapasen ad d-inin ayɣer akka i d-iberru i buhan n wawalen ur nɣeddes.. Mačči d lεib fell-ak, a mass Galileo?

GALILEO. Zdat wučči n tṣebḥit – Mi neṫekki ɣef unadi-nneɣ, a massa Sarti, mi nesuget askasi gar-aneɣ, nekk d Andrea, nufa-d amaynut: dayen, ur nezmir ad t-neffer ɣef medden anida ma llan. Tura yebda akud amaynut, tallit taggeεmirt! Aḥlil win ur as-nḥedder!

MASSA SARTI. Eyyah? Deg ‘akud-agi-inek amaynut, ḍemεeɣ ahat ad nizmir ad nxelle ṣ daɣen ayen i ‘ɣ-yeţalas bu uyefki, a mass Galileo. Tesken-as-d tabraţ-nni aṣudef i ʼs-d-yefka ʼilemẓi-nni. Lemziyya ara txedmeḍ, wagu, ur t-ţarra ɣef tewwurt akken teţarraḍ imezwura. Ih, aɣbel-iw d axelleṣ uyefki. Teffeɣ.

GALILEO, idess. Ayefki-inu, eǧǧ-iyi xerṣum ad t-fakkeɣ! I Andrea. Ihi, iḍelli nesaweḍ armi nefhem kra tɣawsiwin ɣas akken d timectuḥin.

ANDREA. Nniɣ-as annect-a akken ad ţ-shemhemeɣ²⁶. Acu, ɣef akken walaɣ, yellan wayen ixuṣen. Ak̇ersiy-nni iɣef qqime ɣ, tberneḍ kan ɣef yiman-is, ur t-tdewreḍ ara akka. Yebren iɣil-is s usneqleb ɣer zdat. Limer akka, yili ɣ liɣ, ulac din ma. Ayɣer ur teqlibeḍ ara ak̇ersiy ɣer zdat, ad yu ɣal uqerru-s d akessar? Akken, ulac din tarewla, ad d-ɣliɣ dɣa ma d tideţ Lqaεa teţdewwiṛ am akka i d-teqqareḍ. Dayen teţwaṭfeḍ, a!

GALILEO. Yak nniqal kra din sekneɣ-ak-t-id.

ANDREA. Ih, acu, deg ʼiḍ-a, ufi ɣ dɣa ma akka i teţdewwi ṛ Lqaεa, ad d-afeɣ aqerru-w d akessar mara d-yaweḍ yiḍ. Ur tezmireḍ ara ad d-tiniḍ mačči akka.

GALILEO. Yesers-d taḍfuṭ ɣef ṭabla. Ad as-neg taḍfuṭ-a d Lqaεa.

ANDREA. Atan daɣen d imedyaten-nni-inek kan i d -teţawiḍ, a mass Galileo. Akka tal tikkelt ad tesnesreḍ iman-ik.
GALILEO yesers daɣen taḍfuţ27. Anef.

ANDREA. S ’imedyaten, nezmer ad naweḍ, ma nessen amek ara ʼsen-nekk.

Ugur yellan ɣur-i, ur zemmreɣ ad ţḃibbiɣ yemma sufella uk̇ersiy, akka i yi-tgiḍ.

Twalaḍ amedya-inek d win ur nlaq. Ihi dɣa, amek ara teḍru yid -s ma taţeffaht- agi-inek d Lqaεa ? Akken, ur yella wacu ara yeḍrun.

GALILEO, idess. Tideţ, ur triḍ ara akk ad teẓreḍ.

ANDREA. Ales-as-d daɣen. Ayɣer ur yeţuɣal ara uqerru-w d akessar mara d - yaweḍ yiḍ ?

GALILEO. Ad as-neg ihi, Lqaεa d ta, ma d kečč, aql-ak da. Yesenta di teḍfuţ issef28 n wesɣar i d-yekkes si tqejmurt. Tura aţan Lqaεa teţdewwiṛ.

ANDREA. Tura ihi, aqerru-w yeqqel d akessar.

GALILEO. Amek akka ? Ḥekkeṛ nezzeh. Anida-t uqerru-nni ?

ANDREA. Yesken-d tineqqiṭ di taḍfuţ. Da. Ukessar.

GALILEO. Amek akka ? Yebren taţ effaḥt-nni akken nni ḍen. Mačči aţan deg yiwen umḍiq, akken tella uqbel ? Iḍarren mačči atenad ukessar ? Neɣ dɣa ad k-id-rreɣ tbeddeḍ mara k-id-berneɣ, ṭef, akka ? Yekkes-d issef-nni n wesɣar si taḍfuţ, syin ibren-iţ.

ANDREA. Aha°. Ihi dɣa ayɣer ur ḥulfaɣ s kra iḍewwer ?

GALILEO. Yak, tḍewwreḍ yid-sen ! Kečč, azwu yellan nnig-k, d kra yeddan d takurt.

ANDREA. Ayɣer ihi i d-yeţkad amzun d iṭij i yeţdewwiṛen ?

GALILEO. Yules tikkelt-nniḍen i uḍ ewwer n taḍfuţ, iṣir n wesɣar yenta deg-s. Aţan ihi, Lqaεa ddaw-ak, ad teqqim kan akken tella, tezga ukessar, ma i kečč, ur temḃawel ara maḍi. Ma d tura sik̇ed kan nnig-k. Akka nella, taftilt aţan nnig uqerru-k ; ma d tura, ma akka dewre ɣ taḍfuţ, d acu yellan nnig uqerru -k, meḥsub d acu ara d-yekken usawen ?

ANDREA. Yesedda iman-is d umḃiwel-nni. D tazeqqalt.

GALILEO. I teftilt anida ara tili ?

ANDREA. Ukessar.

GALILEO. Ṭef, tura !

ANDREA. D afelleq, ad tehemhem !

Ad d-yekcem Ludovico Marsili, ilemẓi amerkanti.

GALILEO. Axxam-a amzun d tamezgida, win yebɣan ad d-yekcem.

27 Taḍfuţ : pomme

28 Issef : écharde
LUDOVICO. Azul, a mass. Isem-iw Ludovico Marsili.

GALILEO, yeţḥekkiṛ tabraţ-nni uṣudef. Ihi telliḍ di Holland ?

LUDOVICO. Dinna i sliɣ aṭas yis-k, a mass Galilei.

GALILEO. Tafamilt-ik ɣur-s akal di Kampania ?

LUDOVICO. Yemma tmenna ad wali ɣ ayen i yi -d-yezzin, a yen yellan di ddunit, ar taggara.

GALILEO. Dinna i tesliḍ di Holland, amedya, di Ṭelyan, lliɣ nekk.

LUDOVICO. Dɣa yemma tebɣa ad wali ɣ ayen akk i yi-d-yezzin ula d i tussna...

GALILEO. Timsirin timaẓlagin²⁹ : 10 ziku³⁰ i waggur.

LUDOVICO. Awal-ik d awal-iw, a mass ?

GALILEO. D acu teţmenniḍ ?

LUDOVICO. Ijedεunen.

GALILEO. Eyyah !

LUDOVICO. Aqerru-w ur imugg ara i tussna, a mass Galilei.

GALILEO. Eyyah ! ihi, immi akka 15 ziku i waggur.

LUDOVICO. D lεali, a mass.

GALILEO. Ilaq ad nebdu tanez zayt zik zik. D kečč ara yeǧǧen amḍiq-ik, a Andrea. D ayen ur zemmreɣ ara ad bedde ɣ yid-k. D ayen teẓ riḍ, kečč ulac axelleṣ.

ANDREA. Ih, ad rgeɣ. Zemreɣ ad awiɣ taḍfuţ-nni ?

GALILEO. Awi-ţ.

Andrea ad yeffeɣ.

LUDOVICO. Yid-i yesefk ad tesayseḍ kra. Tugeţ dɣa di tussna yezga wemgired d wayen i ʼɣ-yeqqar lmeεqul. Ddem-d kan dɣa ajeεbub-nni znuzuyen di Amsterdam, amek akken iga. Titar s u ɣeggad adali, yiwet tlantit am ta – yesken-d talantit tuɣniǧt – tayeḍ am ta – yesken-d talantit taknunayt. Sliɣ qqaren yiwet tesimɣur, taye ḍ tesiwzil. Argaz leεqel-is ad i ɣil ad mhesent 31. Aha°, mačči akken. Mara nesik̇ed di tɣawsa-nni, kra din ad d- ikad meqqer 5 tikkal. D ta i tussna-nwen.

GALILEO. D acu i d-yeţkaden meqqer 5 tikkal ?

LUDOVICO. Taqacuct n tmezgida, itbiren ; kra n wayen yellan igemmeḍ.

GALILEO. Kečč s timmad-ik twalaḍ tiqucac-nni yimɣuren ?

29amaẓlag, amuran : spécial, particulier, personnel [être]

30 Aziku : écu

31 mhes : compenser
LUDOVICO. Walaɣ-tent, a mass Galilei.

GALILEO. Ajeεbub-nni deg-s snat tlantiyin? Yejreḍ taɣruft32 ɣef lkaɣeḍ. Akka i iga? Ludovic ihuzz aqerru s ih. Si melmi akka i d-teffeɣ tɣawsa-ya?

LUDOVICO. Ahat kra n wussan kan uqbel ad ǧǧeɣ tamurt n Holland, akken yebɣu yili mačči aṭas segmi i d-tekcem ssuq.

GALILEO, qrib s we ḥdaq. Ayɣer akka i t ferneḍ tafizikit? Ay ɣer mačči d asegmu ʼijedεunen?

Ad d-tekcem Massa Sarti, Ur ţ-iwala Galilei.

LUDOVICO. Yemma teqqar-d kra n tussna d ta ḍulit33. Ass am ʼassa, akken teẓriḍ, ggaren-d akk medden kra n tussna am tisent di seksu.

GALILEO. I limer tefrine ḍ tameslayt yefnan neɣ tasnakuct34. D tida k ara k-yisgilen. Iwala Massa sarti. Ihi, as-d ţlata tanezzayt.

Ludovico ad ireg.

GALILEO. Ur iyi-d-sik̇id ara akken. Dayen ṭfeɣ-t.

MASSA SARTI. Ihi, armi i yi-d-twalaḍ. Amin35-nni n tezdawit atan beṛra.

GALILEO. In’as ad d-yekcem, winna s wazal -is. Ahat ad aɣ-yawi 500 ziku. Dɣa limer akken, ur ţiḥwiǧeɣ inelmaden d temsirin-nsen.

Massa Sarti tesekcem -d Amin -nni. Galilei tura yelsa i cettiḍen-is, yesxerbubec kra n ʼizwilen36 ɣef ʼiccer n lkaɣeḍ.

GALILEO. Azul, rḍel-iyi kan azgen uziku. Yefka-yas i Massa Sarti tapyast-nni i d-yekkes winna si tǧuxriṭ-is. A Sarti, ceggeε kan Andrea ad d-yaɣ snat tlantiyin ɣur butemsik̇din. Atan uqisi-nsent.

Massa Sarti ad teffeɣ s lkaɣeḍ-nni.

AMIN-nni: Usi ɣ-d ɣef usuter-nni yeεnan timerna ara yesiwḍen aɣrud37inek alamma d 1000 ziku. Bnaqes, ur zmire ɣ ad ak-d-fkeɣ tayeţ dihin di tezdawit.

Teẓriḍ, timsirin n tusnakt ur d-jebbdent ara medden ɣer tezdawit. Tusnakt ma tebɣiḍ d tussna ur d-neţawi ara tadrimt aṭas. Akka, yerna mačči d Tagduda-nneɣ i ţ-iḥeqren. Ur tella ara d taḍulit am tfelseft neɣ tasnakuct, acu, d tideţ, tgellu-d s radfi ur neţfakka i wid yessnen!

32 Taɣruft: croquis ébauche, esquisse (dessin)

33 Aḍuli: nécessaire

34 Tasnakuct: théologie

35 Amin: curateur

36 Azwil: chiffre

37 Aɣrud: salaire
GALILEO, yezzer di lekwaɣeḍ-is. Ay argaz lεali, 500 ziku, ur ffiɣeɣ ara yis-en.

AMIN-nni : Yak, a mass Galilei, tesɣareḍ snat, timar snat tikkal deg umalas. Timucceεt-inek meqqret ahat teţawi-d ɣur-s inelmaden s waṭ as izemren ad xellṣen timsirin timaẓlagin. Ur tesεiḍ ara inelmaden imaẓlagen ?

GALILEO. A mass llan s tugeţ ! Sɣareɣ, ih, sɣareɣ, acu, melmi ara lemdeɣ ? Rebbi yeẓra, nekk ur d amussnaw aggeεmir am ssiyad -nni Uɣiwan n Tfelseft. Nek d abhim. Ur gezzuɣ tigert. Ihi, melmi akka ara lemdeɣ ? Melmi ara afeɣ akud i ʼinadiyen-inu ? A Mass, tussna -inu ar tura teffud tamussni ! Uguren imeqqranen, ass am ʼassa anagar s turdiwin i ten-neţqabal. Deg ʼiman-nneɣ neţnegmi ţbut ilaq ad d-kadent. Amek tebɣiḍ ad aẓeɣ ɣer zdat, ma ţwadewseɣ, akken ad εeggceɣ axxam-iw, ilaq ad skukkule ɣ i ubuhyuf i d-yusan, imi yezmer ad ixelleṣ, dakken snat temsadaɣ ad mlilent deg ʼifeḍ.

AMIN-nni. Tagduda-nneɣ ahat ur teţxeli ṣen annect ţxelliṣen kra ʼigeldunen, acu ɣur-s tilelli deg unadi d tin i ḍemnen. Γur-neɣ di Padova, nqebbel ula d iprutestanen ad ilin d imsefliden ! Yerna neţṣemmi-ten d idukturen. Ula d Mass Cremonini, asmi i  ՚ɣ-t-id-yesuter Uḥeṭen³⁸, ur as-t-nefka ara ɣas akken rsent -aɣ-d ţbut fell-as yes fuǧǧuɣ ɣef te ddyanit, yerna nesuli -yas di ti ɣrad. Sya alamma d Holland yeffeɣ wawal, da di Tevnizt, Aḥeṭen ur t-id-iṣaḥ ara wawal. Aya d ayen yesefk ad t -teẓreḍ kečč yellan d asnaggur, yak a mahel-inek, tineggura-ya, ur as-iga ara ccan meqqren, i leqḋeṛ, winna tuklal Teklizya !

GALILEO. Asmi yella da ɣur-wen, tefkam mass Giordano Bruno i Roma. Imi izerreε asekkud n Kupernik.

AMIN-nni. Aha°, nefka-t mačči imi izerreε asekkud n Kupernik, asekkud-nni ɣur-neɣ d askerkes kan, nefka- t imi mačči d mmi-s n Tevnizt , yerna ur yeţmehhil ara da ɣur-neɣ. Ihi, ɣas ur d -ggar ara amfeεεeṣ-nni deg uskasi -ya. Yerna ula d da, yelha ma nenna-t-id, akken tebɣu tili tlelli, yif ma ur d-nbedder ara s uberreḥ isem am wa tetlef dayen Teklisya.

GALILEO. Tufam iman-nwen deg uḥ areb-a teţḥarabem ɣef tlelli umeggez, ne ɣ delmeɣ ? Mara asen-d-tesmektayem anida nniḍen Aḥeṭen yetgelled, yerserɣay imussnawen, dɣa teţafem inelmaden meqqren, yerna qebblen ad xedmen s rrxa. I Leεnaya-nni teţakkem mgal Aḥeṭen, teţwaxlaṣem s tiɣrad yeḥfan.

38 Aḥeṭen : inquisition, perquisition
AMIN-nni. Aya i d -tenniḍ d lbaṭel, ur yella d uɣ dim. D acu ara txedmeḍ s wakud ara yeggten fell -ak i unadi ma anida yella urahib 39 wurussin yeţekkin deg Uḥeṭem ad iġemmen agdal ɣef tiktiwin-ik ? Ulac tawerdeţ, ma ulac asennan, ulac ageldun ma ulac arahib, a mass Galilei !

GALILEO. Iwacu-t anadi ilelli ma ulac akud ilelli i unadi ? Amek ara d -yili wegmuḍ -ines ? Ahat yiwen wass ad ti zmireḍ ad teskneḍ i imassiwen-a n Lalla-tneɣ tizrawin-inu ɣef ʼiṣadufen uɣellu ʼigerbuzen – yesewεed ɣer tkan ṭuţ n warusfusen – In’asen ahat uklalent timerna n kra n ʼizikuyen.

AMIN-nni. Uklalent nnig waya s ʼifeḍ, a mass Galilei.

GALILEO. Aha°, mačči s ʼifeḍ, acu, s 500 izikuyen caḍen, a mass.

AMIN-nni. Taɣawsa teswa kan ayen ara d -tesekcem. Ma tebɣiḍ tadrimt ilaq ad d- teserseḍ ayen n nniḍen. Tamussni -ya teznuzuḍ, ur tezmire ḍ ad tesutreḍ deg-s nnig n wayen ara d-tawi i win ara k-ţ-yaɣen. Amedya, tafelseft yeznuzuy di Firenze mass Colomb, teţawi-d ma ulac maḍi 10.000 izik uyen i useggas. Isuḍaf-agi-inek ɣef uɣelluy ʼigerbuzen sugten dderz, d tideţ. Wten-ak afus di Paris d Praġ, Acu, imdanen yekkat en afus dihin ur ţxelliṣen ara ayen i s- d- tekkreḍ i tezdawit n Padova. D aɣyud-inek i ccum-ik, a mass Galilei.

GALILEO. Gziɣ : taɣzenzit⁴¹ tilellit, anadi ilelli. Taɣzenzit tilellit s uandi, yak akka ?

AMIN-nni. Ah, a mass Galilei. Akka i d tamu ɣli ! Suref-iyi, acu, ur gziɣ ara anida timawin-agi-inek ticrayḥin. Taɣzenzit-a yeǧǧuǧgen di Tagduda ur walaɣ d acu n lekku yellan deg -s. Ameslay aferfari am wagi -inek ɣer unadi, nekk yellan d amin n tezdawit w’icfan -aya ur zmireɣ ad yeffeɣ deg ʼimi, suref-iyi kan, wagi ilaq ad ak -t-ini-iniɣ. Wayel Galilei yeggar tamu ɣli n tismin ɣer ṭabla i ɣef imehhel. Xemmem i tlufa yezgan di lemsaq ! Di kra n temna ḍin, tussniwin sul-iten ţnazaεent, d tisumga ddaw ujelkaḍ ! Seg uɣeggad n tduliwin n ʼidlisen iqdimen i d-gezzmen ijelkaḍen ! Anida nniḍen, ur ţḥuffun ara ad ẓren amek ara y eɣli weblaḍ, ţḥuffun d acu i d- yenna fell-as Aristot. Allen dinna, i tɣuri kan. Anida nni ḍen, uma sran -asen i ʼisaḍufen i d-yemmalen amek ɣellin ʼigerbuzen, i ten-yecqan d isaḍufen i d- yemmalen amek ara teɣli ḍ ɣef tgecrar. Qren akk aya ɣer tumert taggeεmirt swayes tqubel Tagduda-nneɣ tiktiwin-inek,

39 Arahib : moine

40 Agmuḍ : résultat

41 taɣzenzit : commerce
akken bɣunt feεrerent⁴² ! Dagi, tzemreḍ ad tesfuktiḍ anadi-inek ! Ulac win ara yesmiccwen deg -k, ulac win ara k -yeskuffren. Tteǧǧaṛ-nneɣ yessnen d acu yeswa uẓeṭa n tifest ifazen akken ad iqabel win i d -iteffɣen si Firenze, tura smuzguten nezzeh i tiɣri-inek : « Amek ara tgerrez tfizikt ugar ! » d wayen ara tefk tfizikt i wid i s -d-yesuturen iẓeḍwan ifazen. Imdanen akk i d- yufraren di temdint-nneɣ, akken ma llan , iqin 43 ɣef ʼinadiyen-inek, ţasen-d ad k- ẓuren, tisnulfuyin-inek ţrusunt-d akken ad ten t-walin, yerna d imdanen wuɣ ur εziz wakud. Ur ḥeqqer ara taɣzenzit, a mass Galilei. Dagi, ulac win ara iqeblen ayen ara k -yerwin, ɣas cwi ṭ, amahel-inek, ne ɣ at lqella n tmussni ad ak -d-arwen uguren. Ldi ul-ik, a mass Galilei, dagi tzemreḍ ad txedmeḍ.

GALILEO, s layas. Ih.

AMIN-nni. Ma d ayen yeεnan tadrimt : ma yella wamek, suffeɣ-d kra n t ɣawsa ara yilin tefulki am ukumpas -nni n ta ẓunin⁴⁴, swayes nezmer – iḥesseb ɣef ʼiḍudan-is – s wayes nezmer, fiḥel ad nissin tusnakt maḍi, ad nejreḍ iṣerdan, ad neḥseb lmijal ara d -yawi raslmal, ad n esali neɣ ad nesider taskala⁴⁵ ʼiɣawasen n bennu, neɣ ad d-beggen taẓayt n ʼidcicen n ʼimruden.

GALILEO. D tamqellect.

AMIN-nni. Taɣawsa swayes brasmen akk ʼiqemqumen armi uɣalen baten akken ma llan, taɣawsa i d-yeskecmen tadrimt s waṭas tsemmaḍ-as tamqellect ? Γef akken i d-nnan ula d Jiniral Stefano Griti yes sen ad d-yeskef iẓuran imkuẓen s tallalt-nni !

GALILEO. D leεǧeb yerna d tideţ ! Akken yebɣu yili, a Priuli, aql -ak tebbiḍ-iyi-d tame ẓzuɣt. A Priuli, uġaɣ yella ɣur-i kra n wayen akka i d -tmennaḍ. Yeddem ifer-nni n lkaɣeḍ ideg tesuneɣ taɣruft.

AMIN-nni. Eyyah, d tideţ ? Ihi, d tin i d tawwurt -is. Yekkeṛ. A mass Galilei, neẓra kečč d argaz seg ʼimeqqranen. D argaz aggeεmir acu d ufḍim⁴⁶, ur telliḍ d win yellzen, ma zemreɣ ad d-iniɣ akka.

GALILEO. Ihi, nekk d uf ḍim⁴⁷ i lliɣ, daymi limer ter ẓinem, ad iyi -txellṣem akken ilaq. Acekk, ur llizeɣ ara s ʼiman-iw. S temsalt-a i d-tḥeţmem fell-i, tura akka ulac tu llza s ɣur-i deg- wen. Ad d -qirreɣ kan, yerna s wecra ḥ, ay

42 Feεrer : être audacieux

43 iqin : s’intéresser

44 Taẓunt : proportion, division, fraction (partie)

45 Taskala : échelle

46 Ufḍim : frustré, insatisfait

47 Ufḍim : frustré, insatisfait
ʼimassiwen n Tevnizt, aql -i gerrze ɣ ccɣel-iw akken ila q deg ubaddar -nwen ifazen, deg ʼicantiyen-nwen ibeḥriyen, deg lmexznat -nwen n tmerda. Acu, ur iyi-teǧǧam ara akud akken ad aẓeɣ ɣer zdat deg usmeḍren i d-yenneɣlen fell-i, winna yeddan deg ʼiger n tmussni-inu. Terram takmamt i wezger yeserwaten. Tura zemmeɣ 46 ʼiseggasen, ur d-gmireɣ kra s wayes ara llzeɣ. AMIN-nni. Ihi, Ur k-ţcewwileɣ ara ugar n waya.

GALILEO. Tanemmirt. Amin-nni ad yeffeɣ. Galilei ad yeqqim cwiṭ iman-is, syin ad yenti amahel. Andrea ad d-yaweḍ s tazzla.

GALILEO, yezga deg uamahel-ines. Ayɣer akka ur teččiḍ ara taḍfuţ-nni ?

ANDREA. Yis-s i ʼs-skaneɣ teţdewwiṛ.

GALILEO. Ilaq ad ak-iniɣ yiwen wawal, a Andrea : ur mmal ara tiktiwin -nneɣ i medden nniḍen.

ANDREA. Ayɣer ?

GALILEO. D ayen gedlent tɣurad⁴⁸.

ANDREA. Xuḍi, d ayen yellan d tideţ.

GALILEO. Acu, d ayen ye ţwagedlen. Taswiεt-a, yerna -d wayen nni ḍen. Nekkni s ʼifizisyanen, ur nezmir ara ad d-nbeggen ayen akken neẓra d tideţ. Ula d tiẓri-nni n uggeεmir Kupernik ar tura ur d -reṣsant ţbut fell-as. D turda⁴⁹ kan. Awi-d kan tilantiyin-nni.

ANDREA. Azgen uzi ku-nni ur d- yeqḍa ara. Armi i ǧ ǧiɣ dinna abalṭu-inu. Rehneɣ-t.

GALILEO. Amek ara tesεeddiḍ tagrest ulac abalṭu ? Akud. Galilei yesers tilantiyin-nni ɣef ʼifer n lkaɣeḍ anida tella teɣruft.

ANDREA. D acu i d turda ?

GALILEO. Mara nurdu kra yezmer ad yili kra d azu ndan⁵⁰, acu werεad i d -mmarent ţbut fell-as. Felicia, ukessar -inna zdat t ḥanuţ n bu ʼiqecwula, teṭef mmi-s, tesuṭuḍ deg-s, mačči d neţa i ţ-yesuṭuḍen, d turdut kan imi ur nezmir ara ad nader ad d- nwali, ad d- nawi ţbuţ fell-asen, ma d ayen yellan. Zdat ʼitran, nekkni amzun d awekkiw yesmi ṭiwen, ixuṣsen maḍi deg usekkud. Turduyin-nni n zik swayes nnamen 1000 ʼiseggasen tura htutant dayen ; tizeɣwin-is annect-ilatent ur yeggit wesɣar swayes bnant akken ad beddent, asɣar yuɣal akk i tsulal.

48 Tiɣurad : autorité(s)

49 Turda : présomption, conjecture, hypothèse, supposition

50 Azundan : vraisemblable
ara t-id-yeṭfen ziɣma. Zik aṭas ʼisuḍaf i usefru n drus t ɣawsiwin, tura di turda tamaynut, drus ʼiṣuḍaf i usefru n waṭas tɣawsiwin.

ANDREA. Yak kra din tbeggneḍ-iyi-t-id.

GALILEO. Abeggen ad d-ikad kan ma tefra temsalt. Twala ḍ tura telha nezzeh, ulac d acu ara s-igen ugur.

ANDREA. Ula d nekk bɣiɣ ad d-ffɣeḣ d afizisyan, a mass Galileo.

GALILEO. Umneɣ-k ad d-teffɣeḍ, buhan n tlufa mazal ur frant ara deg ʼiger-agi-nneɣ. Ireg s asfaylu, yesak̇ed di tlantiyin-nni. Iqin d alemmas. Eyya-d ka kan ad twaliḍ kra, a Andrea.

ANDREA. A baba Rebbi, kra din iqerreb-d. Nnaqus n temzgida atan da maḍi. Ula d isekkilen n tanast yellan deg-s zemreɣ ad ten-id-ɣreɣ : « Gratia Dei.⁵¹ »

GALILEO. Taɣawsa-ya, ad aɣ-d-tawi 500 izikuyen.

51 Ad neḥmed Rebbi
# ASAYES 2

GALILEO AD YEFK I TEGDUDA N TEVNIZT AYEN I D-YESNULFA D AMAYNUT.

Ayen ara imagg wergaz meqqren ur d ayen yezgan meqqer Yerna Galileo d agerḋud.

Atan ur ṭbel, ur lɣiḍa Tideţ yellan ɣef temsik̇det.

Abaddar aggeεmir n Tevnizt, tama n wesgun. Inesɣuma n Tejmaεt, d Doge i d aqerru. Γer tama, Sagredo, ameddak̇el n Galileo akked yelli-s Virginia Galilei, 15 iseggasen di tudert-ines, teṭef tasumta n lqaṭifa deg titar n uɣeggad ameɣri, fell-as tamsik̇det ahat iɣil di teɣzi. Γef tdabdart, Galileo. Deffir-s, asbaddu i temsik̇det, yelha yid-s Federzoni, asemzay n tlantiyin.

GALILEO. A tiFuzya, a ssyadi iqwerra! S yisem-iw d aprofisur n tusnakt di tezdawit-nwen n Padova, s yisem-iw daɣen d aqerru n ubaddar aggeεmir, da di Tevnizt, adfar fell-i, ɣur-i d win yezgan, mačči kan d aselmed aswir flayen di tezdawit, rniɣ daɣen, ad d-siseɣ s wesnulfu n tɣawsiwin ifazen ara taf Tegduda n Tevnizt. Assa, s tumert lqayen d wanuz tuklalem i d-usiɣ assa ad d-serseɣ zdat-wen allal, sumagdez, d amaynut, tamsik̇det neɣ taġugẓert, i d-suliɣ akken i d-teqqar tussna d wayen i d-tenna teḋyanit-nneɣ, ad ţ-serseɣ deg ubaddar aggeεmir mucaεen di ddunit meṛra, d ayen swayes i d-glan 17 ‘iseggasen unadi yezgan, s wannuz sɣur-i, nekk axdim-nwen.

Galileo yuder-d si tdabdart, yeqqim tama n Sagredo. Aceqqwer. Galileo yunez zdat-sen.

GALILEO, s wesbecbec i Sagredo. Suḍneɣ kan iman-iw!
SAGREDO, s wesbecbec daɣen. Ay ameddak̇el, assa ad d-tṣewreḍ ayen i yeţallas ugezzar.

GALILEO. Ih, mačči d kra ara d-jemεen di tedrimt. Yunez daɣen zdat-sen.

ASALLAL⁵⁵. Yuli ɣef tdabdart. A tiFuzya, a Ssyadi iqwerra ! Atan tikkelt nniḍen, asebtar amanag n wedlis aggeεmir n tẓuri ad yacaṛ s ‘isekkilen iVnizen. Aceqqwer sellaw. Atan ihi, amussnaw ifazen di ddunit meṛra, ad awen-d yefk, i kunwi kan, ur ţekkin wiyaḍ, ajeεbub ara yenzen s waṭas akken ad t-tesalim, ad t-tegrem deg ‘alzuz akken tebɣam. Aceqqwer yuli kra. Mer ad teẓrem ! S wallal-a, ma yeɣli-d fell-aɣ ṭrad, nezmer ad nwali iɣerruba ucengu, deg acḥal i llan, amek muggen, snat n tsaεtin send ad d-walin nutni wid-nneɣ ! Snat n tsaεtin, akken tella tezmert-is, ad nġemmen ad ţ-neddu fell-as, ad nennaɣ yid-s neɣ ad neseḍwi ? Aceqqwer yuli ugar. Ihi tura, A tiFuzya, a Ssyadi iqwerra, mass Galilei ad awen-yesers deg irebbi-nwen, allal i d-yesnulfa, twalam-t teṭef-it yelli-s teţcercuṛ d sser, allal i d-yeffɣen seg ‘allaɣ-ines.

Aẓawan. Virgina tuẓa-d ɣer zdat, tunez, tmudd tamsik̇det i usallal i ţ-imudden i Federzoni. Ferdzoni yesers-iţ ɣef usbaddu d rrigla. Doge d ‘Inesɣuma ulin ɣef tdabdart, sak̇den di temsik̇det.

GALILEO. s wawal amectuḥ. Ur ak-ṛeggwmeɣ ad awiɣ i karnaval-a alamma ifukk. Tura wigi ɣilen d alelluc kan s wacu ara rebḥen, yak yella wayen yugaren aya. Iḍ izeryen wehhaɣ tamsik̇det metwal ayyur.

SAGREDO. Ihi, d acu twalaḍ ?

GALILEO. Tafat-ines d ayla-s kan.

SAGREDO. D acu ?

INESΓUMA. Zemreɣ ad waliɣ igadiren n Santa Rosita, a mass Galilei. Sufella uɣerrabu-inna, atenad la teţen imekli. D iselman yezzan. Aql-i seqḍeɣ.

GALILEO. Akken i nniɣ, tussna n wagguren d yitran tasenaggurt 1000 iseggasen-aya ur temḃawel ɣer zdat imi ulac tamsik̇det.

ANESΓAMU, Wa mass Galilei !

SAGREDO. I kečč iwumi i d-yeţlaɣi winna.

55 Asallal : curateur
ANESΓAMU. Taɣawsa-ya tesemsad iẓri nezzeh, kra din ad d-yaẓ zdat wallen. Ilaq ad asent-iniɣ i tsednan-nni acucef di ṣsḍeḥ dayenni.

GALILEO. Teẓriḍ neɣ nndah s wacu imugg « webrid ifellaḥen » ?

SAGREDO. Aha° !

GALILEO. Nekk, ẓriɣ s wacu.

ANESΓAMU. Yiwen ugerwaj am wa, ahat nezmer ad nesuter deg-s 10 ziku, a mass Galilei. Galilei yunez-as.

VIRGINIA tewwi-d Ludovici i baba-s,  Ludovico yebɣa ad k-yesnemmer, a Vva.

LUDOVICO,  ikukra. Tanemmirt, inek, a mass.

GALILEO. Aṭas i ‘s-rniɣ tineggura-ya.

LUDOVICO. Dulaqrar, a mass. Atan ţwaliɣ tgiḍ-as titar d ameɣri. Winna n Holland d adali.

GALILEO. yezzi ɣer Sagredo. Aql-i qqimeɣ d ʼiman-iw, uġaɣ taɣawsa-ya ad tbeggen yiwet n tiẓri akken.

SAGREDO. Ṭef kra iman-ik.

ASALLAL. 500 izikuyen-inek atenad di lǧib, a Galilei.

GALILEO, ur as-iga ara akkw ccan. Ur ilaq ad ɣurreɣ iman-iw s uɣawel.

Doge d argaz ačaṛan, d unniz, yuẓa-d ɣur Galilei, yeţḥuf ad t-isami s ugemmir ur nlaq.

ASALLAL. Mass Galilei, tiFuzya-as, doge.

Doge iḥezzeq s unermud afus n Galilei.

GALILEO. Ih, amek ihi, 500 izikuyen-nni ! Tebrasmeḍ, a tiFuzya ?

DOGE. Bnaqes, di tegDuda-nneɣ, ilaq-aɣ usfukel i imassayen-is akken ad nefk kra n tedrimt i ‘imussnawen-nneɣ.

ASALLAL. Si tama nniḍen, amek ara teḍru ma ulac anzel, a mass Galilei ?

DOGE, yecmumeḥ. – Ilaq ad d-naf tafakult.

Doge d usallal wwin Galilei gar ‘Inesɣuma, dɣa widak zzin-as. Virginia d Ludovico gemmḍen ddac-ddac.

VIRGINIA. Ulac anida ccḍeɣ ?

LUDOVICO. Ih, ulac.

VIRGINIA. D acu akka i d-yellan ?

56 aseklil : syllogisme, déduction

57 Agemmir : dignité
# LUDOVICO.

Ulac. Acu, ad iniɣ ahat titar zegzawen daɣen zemrent ad d-zgent

# VIRGINIA.

Uġaɣ akken llan brasmen nezzeh s baba.

# LUDOVICO.

Ma d nekk, tura ntiɣ gezzuɣ kra di tussna.
# ASAYES 3

10 YENNAYER 1610 : S TEMSIK̇DET YESEMRAS, GALILEO YUFA DEG ‘IGENNI TIDYANIN I D-YEFKAN TBUT I UNAGRAW N KUPERNIK. AMEDDAK̇EL-IS IBERRA DEG-S ƔEF TLUFA SWAYES YEZMER AD AS-YEGLU UNADI-YA YETNADI : GALILEO YERNA ASAGI DI LIMAN-INES D TEƔZENT N WEMDAN.

« Ulac kra yellan deg ‘igenni, i d-yufa Galileo Deg useggas 1610, ass n 10 di yennayer »

Tizeɣwit umahel⁵⁸ n Galileo di Padova. D iḍ. Galileo akked Sagredo, ţlen iman-nsen deg ‘ibidiyen zuren, ggunin tamsik̇det.

SAGREDO, yesik̇id di temsik̇det, s wawal amectuḥ. Iri n waggur yeffures, ɣur-s tuɣmas, ur ilekkwen ara. Di tama yesullsen, tama n ʼiri ifawen, kadent-d tneqqidin n tafat ta deffir ta. Si tneqqiḍin-nni n tafat temmeɣ, teţaɣ tajumma meqqret, tewweḍ armi tezreε tama-nni ifawen aṭas.

GALILEO. Amek ara d-tesefruḍ tineqqiḍin-nni n tafat ?

SAGREDO. D ayen ur nezmir ad yili.

GALILEO. Yerna d ayen i d-ikaden yella. D idurar !

SAGREDO. Amek, idurar sufella n ʼitri ?

GALILEO. D idurar annect-ilaten. Ticwawin-nsen werraɣit seg ʼiṭij i d-yekkaten deg-sen, zzin-asent-d ʼimeslan zzren di tillas. Ad tawliḍ tafat mi d-teţader si tqacucin flayen akk alamma d tifrawin⁵⁹.

SAGREDO. Aya ad yeffeɣ mgal 2000 ʼiseggasen n tesnaggurt.

GALILEO. Akka swa swa. Ayen akka teţwaliḍ, ulac argaz i t-iwalan anagar nekk. Kečč d wis sin.

SAGREDO. Aggur ur yezmir ara ad yili d lqaεa s ʼidurar, s tefrawin, lqaεa daɣen ur tezmir ara ad tili d itri.

58 Tizeɣwit umahel : cabinet de travail

59 Tafrawt : vallée
# GALILEO

Aggur yezmer ad yili d lqaεa s ʼidurar, s tefrawin, lqaεa daɣen tezmer ad tili d itri. D agerbuz kan n menwala deg ʼigenni, neţa gar wagimen⁶⁰ nniḍen. Ḥekkeṛ kan tikkelt nniḍen. Tama-nni n waggur yesulsen, teţkad-ak-d tesulles maḍi?

# SAGREDO

Aha°. Makka i ţ-ḥekkreɣ nezzeh, tkad-iyi-d tɣumm-iţ tafat tedderɣel kra, tiɣmi-ines d iɣed.

# GALILEO

Ansi i d-tekka tafat-nni?

# SAGREDO

?.

# GALILEO

Sya si lqaεa-nneɣ i treg.

# SAGREDO

D ayen yellan d azulal. Amek akka, Lqaεa s ʼidurar-is d tẓegwa-ines, d waman-is, tezmer ad tefk tafat – d agerbuz semmḍen?

# GALILEO

Tfaw akken ifaw waggur. Sin ʼimtigwen yeceεceε deg-sen ʼiṭij, daymi fawen. Akken i d-yezga waggur fell-aɣ i nezga fell-as. Ad aɣ-d-iwali tikkwal d tazzirt, tikkwal d agzen n waggur, tikkwal yeččur, tikkwal ulac maḍi.

# SAGREDO

Ihi, ulac amgirred yellan gar aggur d Lqaεa?

# GALILEO

Akka i d-teţkad, ulac.

# SAGREDO

Werεad zemmen 10 ʼiseggasen, serɣen yiwen wergaz di Rom. Isem-is Giordani Bruno. Γef ʼimeslayen-a i t-serɣen.

# GALILEO

D tideţ. Ma d nekkni, aql-aɣ nwala. Eǧǧ kan tiṭ-ik dinna tsemmer, a Sagredo. Ayen akka teţwaliḍ, ulac amgirred yellan gar ʼigenni d Lqaεa. Assa, 10 yennayer 1610, talsa ad taru deg ujirnan-ines: igenni yeţwaser.

# SAGREDO

Dayen yesremmaɣen.

# GALILEO

Ufiɣ-d ayen nniḍen daɣen. D ayen yesedhacen ugar.

# MASS SARTI

tekcem-d. D amin.

# AMIN-nni

Surfet-iyi imi d-usiɣ akka yeɣli-d ʼiḍ. Ad k-awiɣ lemziyya ma mmeṣlayeɣ-k iman-ik.

# GALILEO

Ayen iwumi zemreɣ ad sleɣ, mass Sagredo yezmer ad as-isell, a mass Priuli.

# AMIN-nni

Akken yebɣu yuli ahat ur teţebrasmeḍ ara limer ad isell wergaz s wayen yeḍran. Bnaqes! D taɣawsa ur iqebbel leεqel.

60 Agim: millier
GALILEO. Ad teẓreḍ, mara yili yid-i, mass Sagredo yuɣ tannumi teţmili d wayen ur iqebbel leεqel.

AMIN-nni. D ayen i uggaḍen, d ayen i uġadeɣ. Yesewεed ɣer temsik̇det. Ihi, d ta i d taɣawsa-nni tamcumt. Taɣawsa-ya, ɣas kan ḍegger-iţ. Ula deg-s azal maḍi, d tibṣelt yerkan.

SAGREDO yeţuqelleq, yebda itezzi. Amek akka ?

AMIN-nni. Taɣawsa-ya i d-tesnulfaḍ, i d-teqqareḍ tewteḍ deg-s 17 ʼiseggasen unadi, wissen ma teẓriḍ teţnuzu di tzerbatin akk n Ṭelyan s kra tsurdiyin ? Teẓriḍ yeţwameg di Holland ? Tura akka i d-srusuyen seg uɣerrabu n Holland 500 si temsik̇din am ta.

GALILEO. Eyyah ?

AMIN-nni. Aql-i, a mass, ur gziɣ ara amek ur tengugiḍ.

SAGREDO. D acu i k-yesnuɣnin akka tura ? Eǧǧ-iyi kan ad ak-iniɣ : ussan-a, s tɣawsa-ya i d -teqqareḍ, tifin i d-yufa mass Galilei d ayen ara yesengelwen amaɣrad n ʼitran.

GALILEO, s teḍsa. Ger kan deg-s yiwet tiṭ, a Priuli

AMIN-nni. Eǧǧet-iyi kan ad awen-iniɣ steqenεeɣ s wayen i d-ufiɣ : d nekk i d winna teserbeḥ tčenčunt-a, imi tiɣrad n mass Galileo ulint sa snat. D agacur amek ssyad n Temdint ur rmiqen ara, di teɣmert n wezrug, yerna yeggeεmer 7 tikkal, yiwen uεeṭar yeznuzu timsik̇det s 4 aṣurdi. Nutni nwan ad ţ-tesali kan Trepublikt iman-is, ulac win ar d-yegren iman-is.

GALILEO yeṭerḍeq d taḍsa.

SAGREDO. A mass Priuli, uġaɣ tallalt-a ur zmireɣ ad as-geɣ azal-is s tedrimt, ma d azal-is i tfelseft yennul igenni...

AMIN-nni. I tfelseft ! D acu ara d-yegren tafelseft ɣer mass Galilei, yak neţa d amusnak ! Mass Galilei, zik, tesnulfaḍ i temdint-nneɣ lupma iwaman ayacek-iţ, ar tura mazal nessway yis-s. Iṣennaεen n lizar ar tura ur nḋimen ara, daymi, ur wlaɣ ara amek i yi-txedmeḍ tagi.

GALILEO. Sers kra iman-ik, a Priuli. Iberdan n yillel zgan ḍulen, ţenkaren-d ɣlayit yerna tezga deg-s tuggdi. Tlaq-aɣ kra n ssaεa iɣef ara neţkel ara ireṣsn deg ʼigenni. D amnil i wid yesikilen. Uġaɣ, yerna ẓriɣ d acu i d-qqareɣ, s temsiḳidet-a, nezmer ad nwali kra n ʼimtigwen d umbiwel-nsen yezgan d alugan nezzeh. Tigertyal ʼigenni timaynutin d imelyen n tedrimt ad d-sfaydint i usikel.
AMIN-nni. D ayen icaḍ. Aṭas i ʼk-in-ḥesseɣ. Deg umur ideg ad iyi-terreḍ lxir, kečč terriḍ-iyi d timint di temdint. Akka ara d-cfun medden fell-i : d amin-nni yeţwaxellxen s temsik̇det ar yesεa azal. Yella s wacu ara teḍseḍ deg-i. 500 n écus i tewwiḍ. Ma d nekk, zemreɣ ad ak-iniɣ kan mεuqqeɣ-d di ddunit-a ideg i d-ggriɣ !

Yeffeɣ, yeṣerbek tawwurt deffir-s.

GALILEO. S wezεaf-a yezεef, cwiṭ ad mṣadiɣ yid-s. Tesliḍ-as : yemεuq-d di ddunit ideg ur yezmir ad d-yeḥwi tadrimt.

SAGREDO. Teẓrid  llant tallalin-a n Holland ?

GALILEO. Ih, sliɣ am nekk, am medden. Ma d tamsik̇det-a xedmeɣ i iqajmaren-a tif-itent nezzeh. Amek i tebɣiḍ ad xedmeɣ, lusi di texxamt, nnig uqerru-w ? Virginia,  qrib d tisulya-s,  tlaq-as tukcit,  terna ur teqqis ara mliḥ. Rnu ḥemmleɣ ad d-aɣeɣ tidlsin, mačči d tid n tfizikt kan, ḥemmleɣ daɣen taεebbuṭ-iw. Mara ţ-ssdeɣ akken ilaq i yi-d-ţlalent tiktiwin. Lqern izelgen !

Xelṣen-iyi aqel n  wakken ţxelliṣen akrarsi i ʼsen-d-yeţawin tibeţiyin n ccrab. Ţakken-iyi-d taqqucciṭ n wesɣar n 4 ʼiɣallen i snat temsirin n tusnakt. Tura, 500 izikuyen-nni amzun d aqlaε i ten-id-qelεeɣ ɣur-sen, acu, akka tura, sul-i zuɣureɣ ddin, yella deg-s tura win n 20 ʼiseggasen aya. Limer ad afeɣ 5 ʼiseggasen ideg ara stafeɣ, ad ten-rreɣ kan i unadi, kra din ad t-id-beggneɣ. Ad ak-d-sekneɣ ayen nniḍen.

SAGREDO yesgayez ad iqerreb timsik̇det. Amzun  tekcem-iyi tuggdi, a Galilei.

GALILEO. Tura ad ak-sekneɣ kra deg usigna-nni n « webrid ʼifellaḥen », iberreq, d amellal am uyefki. Ini-iyi-d kan s wacu imugg ?

SAGREDO. Imugg s ʼitran, ulac deg-sen aḥsab.

GALILEO. Deg umanar kan n Orion, llan 500 ʼitran usbiḍen. Deg-sen ddunitat ggtent, ulac deg-sen aḥsab. Yemsektay-d fell-asent winna akken feεṣen. Neţa ɣas ur tent-iwala ara, acu, yeţraǧu-tent !

SAGREDO. Γas limer Lqaεa ad tili d agerbuz ʼigenni, aql-aɣ nebεeḍ ɣef ʼayen i d-yedma Kupernik teţezzi-yas i ʼiṭij. Ulac deg ʼigenni amtiweg iɣef itezzi wayeḍ. Ma d  Lqaεa, yezga itezzi-yas  waggur.

24
# GALILEO

Aql-i bateɣ, a Sagredo. Si send-iḍelli, aql-i bateɣ. Atan yeBter. Iwehha ɣur-s tamsik̇det. Atenad llan ɣer tama-s 4 ʼitran d imectuḥen fell-as, alamma s ujeεbub-a ara d-kaden. Walaɣ-ten ass n letnayen, acu ur mḥiṣeɣ ara nezzeh adeg-nsen. Walaɣ tasga-nsen. Atenad sneflen daɣen tasga. D acu akka yeḍran? Xuḍi, 4 i walaɣ. Yenhewwel. Axx, sik̇ed, tiniḍ-iyi-d.

# SAGREDO

Walaɣ kan 3.

# GALILEO

Anida akka yerra wis 4-nni? Atan wayen uriɣ. Ilaq ad nesekti d acu n umḃiwel i wwin, anida uɣalen. Qqimen ţeḥriṭiwen, lḥan d umahel-nsen. Asayes ad yesulles, acu, akkin agemmaḍ, nezga neţwali di yeBter akked ‘imedduk̇al-is. Mi tessaɣ daɣen tafat, sin ‘irgazen akken kan i zgan qqimen. Lsan icettiḍen n tegrest.

# GALILEO

Ţbut d wa. Wis 4, yezmer kan yunef akkin deffir yeBter, anida ur nezmir ad t-nwali. Atan ihi, ɣur-k amtiweg iɣef iberren wayeḍ.

# SAGREDO

I teɣlalf-nni n agers anida yenta YeBter?

# GALILEO

Ih d win, wissen anida terra akka tura? Deg ‘acu ara yentu yeBter, ahat aṭas n yitran i itezzin fell-as? Deg ‘igenni, ulac anida ara ttekkin, deg umaɣrad, ur yella rrebg ara ten-icudden. Yella-d yiṭij amaynut.

# SAGREDO

Hedden iman-ik. Teţɣawaleḍ nezzeh deg useɣzin-ik.

# GALILEO

Amek akka ţɣawaleɣ? Aha tura kečč, ɣas seḥmu kra iman-ik. Ayen akka teţwaliḍ tura, werǧin yella win i t-iwalen. Ziɣ ur ḍlimen ara, ɣezzan.

# SAGREDO

Anwi akka? Imeḍfar n Kupernik?

# GALILEO

Rnu ɣur-sen wayeḍ-nin. Amaḍal akkw yekker-d mgal-nsen, yerna taɣzent, nsen! Aya, d ayen i ‘s-ilaq i Andrea. Yekcem deg usineg. Yuzzel armi d tawwurt, yebda asuɣu akken ad as-slen. Massa Sarti! Massa Sarti!

# SAGREDO

Galileo, shedden iman-ik.

# GALILEO

Sagredo, nḋekwal-d. Wa Massa Sarti!

# SAGREDO

Iwehha akkina tamsik̇det. Icaḍ-ak wesreεreε! D acu-t waḍu-ya i d-iṣuḍen deg-k? Aql-ak amzun yeffeɣ-ik leεqel!

# GALILEO

Kker, ur ţɣimmi ara akka am uġermum, tura makka i d-tufrar tideţ.

# SAGREDO

Dadda-k mačči d aġermum. Aql-i la ţergigiɣ, uġadeɣ amar dɣa aya akka i d-teqqareḍ d tideţ!
SAGREDO. Σni yeffeɣ-ik leεqel ? Uġaɣ dayen ur teẓriḍ ara anida ara tegreḍ iḍarren-ik, ma aya akka i d-teqqareḍ dɣa d tideţ, ma ad tberrḥeḍ deg ‘iberdan zdat medden, ziɣ ddunit d takurt kan deg ’igenni, mačči d ammas umaɣrad.

GALILEO. Ih, mačči d amaɣrad-a aggeεmir akk, akked ʼitran-is i itezzin i ddunit-a, akken yeţɣil yal yiwen, wi cfan aya. Lqaεa-nneɣ d tamectuḥt, d takurt n wakal, ulac deg-s maḍi.

SAGREDO. Ihi, dɣa d itran kan i yellan deg-s ? Imala, i Rebbi anida yella ?

GALILEO. Acu akka triḍ ad d-tinid ?

SAGREDO. I Rebbi ? Anida yella Rebbi ?

GALILEO. Izeɣɣel ! Anida yebɣu yili, mačči sufella-yinna i yella. Ur t-neţaf dihin, akken ur t-ţafen da wid izedɣen dihin.

SAGREDO. Ihi, dɣa ma akka, anida yezdeɣ Rebbi ?

GALILEO. Σni nekk d amussnaw n teddyanit ? Nekk d amusnak.

SAGREDO. Di tazwara, d argaz kan i tellid ! Ihi, la k-qqareɣ : anida ara yili Rebbi deg unagraw-agi-inek.

GALILEO. Atan deg-neɣ, mačči anida nniḍen.

SAGREDO. Akken i yeqqar winna akken serɣen ?

GALILEO. Akka i yeqqar winna akken serɣen.

SAGREDO. Daymi akken i t-serɣen. Werεad zemmen 10 iseggasen aya !

GALILEO. Ur d-yesers ata ţbut. D demmu kan i idemmu. Wa Massa Sarti !

SAGREDO. A Galileo, si zik zik ɣileɣ-k tḥerceḍ. 17 ‘iseggasen di Padova d 3 ‘iseggasen di Piza, fiḥel axmimer, d imeyyaten n ’inelmaden iwumi teslemdeḍ anagraw n Ptolemus, akken i t-tebɣa teKlizya, akken yella di Tira, Tira iɣef tebna teKlizya. Teẓriḍ d amucciḍ, teddiḍ d Kupernik, acu, ɣas akken, teselmaḍeḍ-t.

GALILEO. Imir-nni, werεad i d-ufiɣ ţbut.

SAGREDO. S ucukket : Dɣa tɣileḍ, aṭas ara d-tesaliḍ ?

GALILEO. Ih, ad d-saliɣ kra din swadda. Teẓriḍ, a Sagredo, nekk laman umneɣ kan s wayen yellan deg umdan, ma tebɣiḍ laman umneɣ d ayen yellan ɣur-s d taɣzent. Mer mačči d laman-a swayes umneɣ, ur zemmreɣ ad d-kkreɣ taṣebḥit seg ‘ussu-inu.

SAGREDO. Ihi, nekk ad ak-iniɣ : ulac din laman yellan anida llan. 40 iseggasen-a ddreɣ gar medden, mlan-iyi ur zmiren ad nnalen taɣzent. Sken-asen tazeḥḥaft n yitri amerwalu, sken-asen aɣbalu uweswes : ad neggzen seg
usfaylu, ad ddqedqen ifadden-nsen. Awi-yasen-d ɣef kra yella d uɣzin, sers- asen-d 36 n tfukal yellan, ad ḍṣen deg-k, ad k-rren d ihwah.

# GALILEO.

Dagi teffɣeḍ i webrid, wagi d acemmet, wagi. Ur walaɣ ara amek i tḥemmleḍ tussna kečč yesmeḍrinen akka. Anagar wid yemmuten ur neţemḃiwil ara, ur neţarra awal zdat ifukal.

# SAGREDO.

Anida tella txidest tamcumt, amek akka ara ţ-terreḍ d taɣzent ?

# GALILEO.

Ur d-gireɣ ara tixidas-nsen. D ayen ẓriɣ : aɣyul ad as-semmin agmer mara t-awin ad t-zenzen, ad semmin aɣyul i ugmer mara rin ad t-id- aɣen. D aya iwumi neqqar tixidest. Tamɣart ara yefken s ufus uxcin tameqqunt n walim i userdun uqbel ad yinig ; abeḥri ara d-yaǧwen i uɣerrabu iḥebber ad d-yeseddu ussan n lɣimra d wid n yillel yersen ; aġrud ara ireṣṣin tacacit deg uqerru-s mara s-inin ahat ad d-iwet ageffur. D imdanen am wi i d asirem-inu. Imdanen am wi sellen i teɣzent-nsen.

Ih, umneɣ s uḥeţem aẓidan yesrusuy taɣzent ɣef medden. Ayen tebɣu tekk-it, ur d-ţenkaren mgal-is. Ulac argaz ara s-yawin, ad yesusem ur t-id-yeţali wawal. Yebra i ubeεεa, yeɣli s akal. Ma ǧǧiɣ abeεεa ad yeɣli, yerna ad iniɣ dawezɣi, ur iɣelli ara. Ulac argaz ara izemren aq yeqbel aya. Alɣad yeţimɣur mara d-yenser si ţbut. Amur ameqqran kennun-as, di taġara akk kennun-as. Asmeḍren, seg tadfi taggeεmirt i iɣef yeţazzal wemdan !

# MASSA SARTI

tekcem-d. Yella wacu teḥwaǧeḍ, a mass Galilei ?

# GALILEO

yuɣal daɣen ɣer temsik̇det-ines, yeţaru tizmilin ; s weḥdaq. Ih, ḥwaǧeɣ Andrea.

# MASSA SARTI.

Andrea ? Yekcem s ussu. Yeṭeṣ.

# GALILEO.

Tzemreḍ ad t-id-tesakiḍ ?

# MASSA SARTI.

Ayɣer akka i t-teḥwaǧeḍ ?

# GALILEO.

Bɣiɣ ad as-sekneɣ kra s wacu ara yebrasem. Bɣiɣ ad as-seknen ayen werǧin iwala wergaz nniḍen segasmi tebda ddunit anagar nekkni.

# MASSA SARTI.

D kra daɣen i d-yeţkasen kan di temsik̇det-a ?

# GALILEO.

D kra daɣen i d-yeţkasen kan di temsik̇det-a, a massa Sarti.

# MASSA SARTI.

Γef annecta kan ara t-id-senḋekwaleɣ talemmast n ʼyiḍ ? Uġaɣ tuɣeḍ-tent deg ʼallaɣ ! I ʼs-ilaqen d iḍeṣ. Anagar asaki ur t-id-sakayeɣ ara.

# GALILEO.

Dayen tugiḍ ?

# MASSA SARTI.

Ugiɣ.
GALILEO. Ihi, a massa Sarti, aha ihit kem tzemreḍ ad iyi-tefkeḍ afus. Atan ihi, yeɣli-s umgired gar-aneɣ, ur as-d nufa ara zzuf, ahat imi ddeqs n tedlisin i neɣra. D taluft yeεnan igenni, d taluft yeεnan itran. Taluft d ta: wissen ma ilaq ad as-nġemmen d ameqqran gar-asen i itezzin ɣef umectuḥ, neɣ d amecṭuḥ gar-asen i itezzin ɣef umeqqran?

MASSA SARTI tedɣes61. Mara nili zdat-k, ţeεraqen-aɣ lecɣal, a mass Galileo. Astesqi i d-tesrseḍ s wazal, neɣ daɣen d akellex kan ara teţkellixeḍ fell-i?

GALILEO. Asteqsi s wazal-is.

MASSA SARTI. Ihi, ma akka, tura kan ad ak-in-rreɣ. D nekk i ʼk-d-yesrusun učči neɣ d kečč i yi-t-id-yesrusuyen?

GALILEO. D kem i yi-t-id-yesrusuyen. Iḍelli am akken yerɣa cwiṭ.

MASSA SARTI. Amek akka yerɣa cwiṭ? Ǧǧiɣ-t akken ɣer tmess makken rgeɣ ad ak-d-awiɣ timeddasin-ik, Ihi, wwiɣ-ak-d timeddasin-ik?

GALILEO. Ahaqel tewwiḍ-iyi-tent-id.

MASSA SARTI. Acekk, d kečč i yeɣran, d kečč i izemren ad txellṣeḍ.

GALILEO. Walaɣ. Walaɣ, awer kem-yennul wugur. Ass aseεḍi, a massa Sarti.

Massa Sarti teffeɣ, tennecraḥ.

GALILEO. Yerna imdanen am wi ur gezzun ara tideţ? D acelqef i ţ-celqafen. Nsell yekkat nnaqus n tfejrit. Ad d-tekcem Virginia, telsa abalṭu, tafensuţ deg ufus.

VIRGINIA. Alxir, a baba.

GALILEO. Ayɣer yakan i d-tekkreḍ?

VIRGINIA. Ad awḍeɣ ɣer tẓallit n tfejrit akked massa Sarti. Ad yeddu ula d Ludovico. Amek yezri ʼiḍ, a baba?

GALILEO. D azriran.

VIRGINIA. Zemreɣ ad sik̇deɣ?

GALILEO. Ayɣer ara tesik̇deḍ? Virginia ur teẓra d acu ara ʼs-d-terr. Mačči d tačenčunt i wurar.

VIRGINIA. Aha°, a baba, mačči d tačenčunt.

GALILEO. D aɣrur temsik̇det-a! Cwiṭ kan, akka ara tesleḍ qqaren medden. Teţnuz deg ʼiberdan s 4 asurdi, yerna snulfan-ţ-id yakan di Holland.

61 dɣes: se méfier
VIRGINIA. Yis-s, ur yella wacu twalaḍ nniḍen d amaynut, deg ʼigenni ?

GALILEO. Ma i kem, ad iniɣ ulac. Kra n tberqac kan munḋlent tama tazelmaṭ, yiwen ʼitri meqqren. Ilaq ad d-afeɣ amek ara d-jebdeɣ ddehn fell-asent. Iluɣa i Sagredo, akken, nnig uqerru n yelli-s. Uġaɣ ad sent-semmiɣ « Itran n Medicis », s ʼisem d ḋuk-ameqqran n Firenze. Yezzi ɣer Virginia. Ad iqin, a Virginia, mara isell nġemmen ad nġuǧ ɣer Firenze. Uriɣ tabraţ ɣer dinna akken ad ẓreɣ ma ad i-yiḥwiǧ dinna ḋuk-ameqqran d amusnak deg webraḥ-ines.

VIRGINIA tennuni⁶². Deg webraḥ-ines ?

SAGREDO. Galileo !

GALILEO. Ay aεziz, ilaq ad yili wakud-inu d ilelli. Ilaq ad d-afeɣ ţbut. Ilaq ad afeɣ amek ara ččeɣ ikesman. Mara yi-d-tṣiḥ tenyilt⁶³ dinna, ur ţallseɣ ad ţakkeɣ timsirin i medden ɣef unagraw n Ptolemus. Imiren, ad afeɣ akud, akud, akud, akud, akud ! amek ara reṣsiɣ ţbut-inu, tigi yellan tura ɣur-i drusit. Ulac deg-sen, d alsaq kan ameɣbun, xuṣent ! Yis-sent, ur zmireɣ ara ad qableɣ imdanen widak yellan d iggeεmiren. Ar tura akka, ulac ţbut yellan ɣef kra ugerbuz ʼigenni itezzin i ʼiṭij. Acu, ţbut ilaqen d tin swayes ara brasmen medden akken ma llan, si massa Sarti alamma d lpap. Uġadeɣ kan abraḥ ur iyi-iqebbel ara.

VIRGINIA. Daṣel ad k-qeblen, a baba, s ʼitran-a imaynuten d wayen nniḍen, nniḍen.

GALILEO. Reg kan ad teẓalleḍ. Virginia teffeɣ.

GALILEO. Ur ţaruɣ ara aṭas n tebratin i iqemqumen flayen. Imudd-as tabraţ i Sagredo. Sik̇ed-iţ ma ad telhu.

SAGREDO ad d-iɣer s wawal meqren taggara n tebraţ i ʼs-d-imudd Galileo. « Ulac d acu wwleɣ anagar ad izmireɣ ad nqerbeɣ ɣur-k, kečč a ʼiṭij i d-yekkren ad yeḍwu lqern-a. » Yak ḋuk-ameqqran armi d tura i zemmen 9 iseggasen fell-as !

GALILEO. D ayen yellan. Γef akken walaɣ, teţkad-ak-d tebraţ-inu yegget deg-s uqezzeb. Nekk, qqareɣ-as ahat ur tferreh⁶⁴ ara akken ilaq, ixuṣ deg wamur n ddel, am akken di taggara ur unzeɣ akken yesefk ad anzeɣ. Limer d yiwen izemren ad d-ibeggan Aristot ahat tabraţ akken tlaq, ad nekk ulac deg-i.
Yiwen yellan akka am nekk ur yezmir ara iḥelli tanyilt tamheggit alamma yuɣal ɣef ʼudem, yebda amured. Teẓriḍ akken zgiɣ lkuɣ imdnanen iwumi allaɣ-nsen ur yezmir ara asen-yeččar aεebbuḍ.

Massa Sarti d Virginia kkant-d tama-nsen di sin, ad rrent ɣer tẓallit di tmezgida.

SAGREDO. Ur ţruḥ ara ɣer Fizenze, a Galileo.

GALILEO. Ayɣer akka ?

SAGREDO. Acekk, dinna, d irahabiyen65 i yetgellden.

GALILEO. Lllan ʼimussnawen yeţwassnen nezzeh deg Webrah n Firenze.

SAGREDO. D iqeddacen.

GALILEO. Ad ten-ṭfeɣ deg umġerḍ, ad ten-zuɣreɣ alamma d tamsik̇det. Ula d irahabiyen d irgazen, a Sagredo. Nutni daɣen ad fsin mara walin ţbut zdat-sen. Ur teţu ara kan Kupernik yenegmi66 deg-sen akken ad amnen izwilen-is, ma d nekk ad negmiɣ deg-sen akken ad amnen kan ayen ara walint wallen-sen. Ticki tideţ tezzef ur tezmir ad testen ɣef ʼiman-is, ilaq-as ad teẓḍem. Ihi, ad ten-ddmeɣ seg uεenqiq ad heţmeɣ fell-asen ad sik̇den di temsik̇det.

SAGREDO. A Galileo, ţwaliɣ teggareḍ iman-ik deg yiwen webrid d imremmeɣ. D iḍ n ccum, iḍ-nni ideg ara d-tkad tideţ i bab-is. D win n tidderɣelt, makken ara yamen s teɣzent wemdan. Anwa iwumi qqaren ldint wallen-is ? D win inudan agrireb. Win yurzen tideṭ, amek ara t-ǧǧen ʼiggeεmiren ad yeţazzal di tlelli, ɣas limer d tideţ yeεnan itran ibeεden maḍi ! Tumneḍ dɣa lpap ad iraḍi tideţ-inek mi tenniḍ yella wanida yecceḍ, yerna ur yeẓra yella wanida yecceḍ ? Dɣa tumneḍ ad yaru kan akka di teɣmist-ines : 10 yennayen 1610, igenni iser67 ? Amek akka tġemmneḍ ad teǧǧeḍ Tagduda-ya, tideţ di lǧib, timsek̇det deg ufus, ad tegreḍ iman-ik di tcerktin ʼigeldunen d irahabiyen ? Kečč yellan d amkazi i tussna-inek, aql-ak d nniyya ulufan deg wayen tɣileḍ ad yesigel asemres-ines. Ur teţamneḍ ara s Aristot, acu, teţamneḍ s ḋuk-amerran n Firenze. Llina mi k-walaɣ akken teţḥekkiṛeḍ di temsik̇det deg ʼitran-a imaynuten, am akken ţwaliɣ deg-k mi ʼk-mekknen timess, rnu makken i d-teqqareḍ teţamneḍ s ţbut, sraḥeɣ taksumt-ik mi tkennef. Ḥemmleɣ tussna, acu, d kečč i ḥemmleɣ ugar, ay ameddak̇el. Ur ţruḥ ara ɣer Firenze, Galileo.

GALILEO. Ma qeblen-iyi, ad ruḥeɣ sya.

65 Arahib : moine

66 Negmi : éxiger

67 ser : abolir, abroger
Tasebtart taneggarut n tebraţ a d-tkad ɣef usaber68.

Ẓriɣ, irebbiten akked ifeḥliyen, alluy-nsen armi nnulen igenni bu ʼitran yerna-yasen di ccan meqqren. Asmi fkiɣ isem unnig aflayan n wallag n Medicis i yitran imaynuten i d-ufiɣ, di tallit-a, akken bɣun ilin, d isem unnig aflayan n wallag n Medicis ara ijerrḍen itran-a deg unecfu ur neţfakka. Ma d nekk, greɣ-d iman-iw akken ad tecfuḍ zgiɣ seg ʼixdimen-ik imiḍwilen69, imekdiyen70, gar widak ɣur-sen ulac iseɣ yifen imi d-lulen d imɣiden-ik. Ulac d acu wwleɣ anagar aqerreb ara d-qerrbeɣ ɣur-k, ay iṭij i d-yeflalin akken ad yeḍwu lqern-a.

Galileo Galile

68 Asaber : rideau

69 Miḍwel : dévoué

70 Amekdi : fidèle
# ASAYES 4

# GALILEO YESENFEL TAGDUDA N TEVNIZT S WEBRAḤ N FIRENZE

TIFIN I D-YUFA S TEMSIK̇DET-INES, IMUSSNAWEN YELLAN DINNA, AD D-AKK LLAN, UR T-UMINEN.

Amyellel71 izri yenna : « Aql-i lliɣ akken zgiɣ lliɣ si zik. »

Amaynut yenna : « Ma yeɣli wazal-ik, ɣas qucc sya. »

Axxam n Galileo di Firenze. Massa Sarti, di tzeɣwit umahel n Galileo teţawi, teţarra, akken ad tqabel inebgawen n Galileo. Andrea, mmi-s n Massa Sarti, yeqqim, yeţṣeggim igretyal ʼigenni. Galileo yemmal imtigwen-nni i d-yufa i yiwen ‘ilemẓi, d Ḋuk-ameQqran n Firenze.

# MASSA SARTI

Segmi i d-newweḍ ɣer Firenze, tamdint-a ḥemmden medden, aql-aɣ nezga neţanez, nesudun-asen igerzan. Imdanen akk ţasen-d ad walin ajeεbub-a, ma d nekk ilaq fell-i ad ṣebbneɣ lqaεa. Yerna ɣef ʼulac !

Limer yella kra n tideţ deg ʼayen akka i d-yennulfan, yili iqemqumen-a n Taklisya d nutni ara yezwiren ɣur-s, ad ţ-issinen. 4 ʼiseggasen i xedmeɣ ɣer mass Filippo, werǧin i sefḍeɣ annect-a tanedlist-ines. Amudden n tedlisint tiquranin mnennint alamma d ʼisilit72, yerna mačči d tamedyazt kan n menwala !

Ma d “monsignore” Filipo meskin tekker tɣimit-ines azal n kilu n tfidiwin seg ʼakken yezga yenṭeḍ dinna akkwas zdat tussna yella din ; amek akka ara ixaṣ di tmussni yiwen wergaz am wa ? Aẓuru-ya ara ՚ɣ-ẓuren assa ad aɣ-yerr daɣen d timina, ad ḍsen deg-neɣ medden : azekka amek daɣen ara sik̇deɣ bu uyefki-nni ?

Ẓriɣ d acu qqareɣ, mi ʼs-nniɣ akken zwer-asen meqqar imensi, d weftat uɣelmi uqbel ad qerben s ajeεbub-agi-ines. Aha° ! Dagi tesmejger Galileo. « Nutni, yella wacu ara ʼsen-fkeɣ. »

Yella win i-d-yestebṭuben swadda.

MASSA SARTI tesak̇ed si tmiccawt-nni n wesfaylu. Ah a bab-iw, d ḋuk-ameqqran i d-yewwḍen ! Ma d Galilei sul-it di tezdawit ! Tuder tiḋruǧin s
tazzla, teldi tawwurt i ḋuk-ameqqran n Toscana, Kosme nat Medicis, yedda-d yis-s umarical d snat tsednan n Webraḥ.

# KOSME.

Bɣiɣ ad ẓreɣ timsik̇det-nni.

# AMARICAL N WEBRAḤ.

Ahat Timuɣri⁷³-nwen ad teṣber alamma yuɣal-d mass Galilei ad d-ddun yid-s ʼimassiwen nniḍen n tezdawit. I Massa Sarti.

Mass Galilei yewwel nezzeh ad d-asen ad ḥekkren ʼimassiwen ʼimassnagguren itran-a i d-yesekfel tineggura-ya, yerna isemma-yasen itran imadasiyen s yisem n wat Medicis.

# KOSME.

Ur as-gan ara laman i temsik̇det-a. Anida akka i ters ?

# MASSA SARTI.

Aţan usawen, deg ʼisezwi umahel.

Aqcic-nni ameẓyan iwehha s uqerru, yesken-d tiḋruǧin ; Massa Sarti tesaden, dɣa yuli tiḋruǧin, 4, 4.

# AMARICAL N WEBRAḤ, d amɣar maḍi.

Timuɣri-nwen ! I Massa Sarti. Ilaq alamma nuli d asawen ! D amekkas-nni kan i yuḍnen, daymi d nekk i d-yeddan.

# MASSA SARTI.

Ulac d acu ara yaɣen mass ilemẓi-ya. Mmi atan uwsawen.

# KOSME,

yewweḍ s aswir. Azul n tmeddit.

Sin warrac-nni, s wesfugel, myunzen wa zdat wa. Timirt. Syin, Andrea yuɣ s amahel-ines.

# ANDREA,

iεeddel akken yeţεeddil ccix-is. Γer da win iwumi yehwa ikcem-d.

# KOSME.

Ţeggten ʼinerzuyen.

# ANDREA.

Wa irekkeḍ iḍarren-is i wayeḍ, sik̇iden amzun d igneḋyaz, ur gezzun iqiḥ.

# KOSME.

Gziɣ. D tihin... ? Iwehha aḍad-is ɣer temsik̇det-nni.

# ANDREA.

Ih, d tin. Acu, ɣur-k : tanalit ulac.

# KOSME.

I wagin d acu ? Iwehha ɣer wemsil⁷⁴ n wesɣar unagraw n Ptolemus.

# ANDREA.

Wagi d winna n Ptolemus.

# KOSME.

Yeskan-d amek itezzi ʼiṭij, yak akka ?

# ANDREA.

Akka i d-qqaren.

KOSME yeqqim ɣef uk̇ersiy, yesers ɣef tgecrar-is tanaεurt astrolab. Aprofisur-inu yewwet-it waḍu. Dɣa, aql-i wwḍeɣ-d zik. Ayacekkit iɣimi da.

73 Timuɣri : majesté

74 Amsil : modèle
ANDREA, yeţuqelleq, itezzi, irennu, yezuɣur iḍarren-is, yesmeεgez, s wedɣas i yesik̇id aqcic-a ur yessin, di taggara, ur yezmir ad yeṣber ugar, ijbed-d sdeffir n tgertyal amsil nniḍen imugg s wesɣar, tagensast75 unagraw n Kupernik. Acu, di tilawt, akka i yella, d wa i yeţunefken.

KOSME. D acu i yellan akka ?

ANDREA, iwehha s amsil n Kosme. Ţɣilen akken i imugg, acu – yesken-as-winna nniḍen – akka i imugg. Lqaεa teţezzi i ʼiṭij, tegziḍ ?

KOSME. Dɣa tumneḍ akka ?

ANDREA. Daṣel76. Yeţubeggen-d.

KOSME. Eyyah ? Bɣiɣ ad ẓreɣ ayɣer i iyi-ġumman ad uɣaleɣ ad kecmeɣ s amɣar-nni. Iḍelli kan daɣen yeḥder di ṭabla n tmeddit.

ANDREA. Am akken ur tumineḍ ara s waya, neɣ ḍelmeɣ ?

KOSME. Umneɣ, akka kan.

ANDREA, iwehha s amsil-nni yellan ɣef tgecrar n Kosme. Err-iyi-t-d kan, ula d wagi ur t-tegziḍ ara.

KOSME. Ur ten-teţeḥwiǧiḍ ara di sin.

ANDREA. Nniɣ-ak err-iyi-t-id. Mačči d ačenčun swayes ţuraren warrac imecṭaḥ.

KOSME. Ma yehwa-yak, ad ak-t-in fkeɣ, acu ilaq ad tḥedqeḍ cwiṭ, teẓriḍ neɣ ala ?

ANDREA. Zik kečč d aεluḍ kan, ama ḥedqeɣ ama ur ḥdiqeɣ, efk-iyi-t-d mulac ad teččeḍ tiɣrit.

KOSME. Γur-k ad d-tqerrbeɣ, tesliḍ ?

Ntin ţnaɣen, mεebbaren, glalzen di lqaεa.

ANDREA. Ad ak-werriɣ amek ara tqaḋreḍ amsil. Bru i ifassen-ik.

KOSME. Atan ihi yebḍa ɣef sin. Tzelgeḍ-iyi afus-iw.

ANDREA. Ad nẓer anwa yesεan lḥeq anwa iḍelmen. Ini-d teţezzi neɣ ad teččeḍ ṭriḥa.

KOSME. Werǧin ad t-tesleḍ. Uyy, a yiwen uzubaɣ ! Tura ad ak-slemdeɣ tekyes.

ANDREA. Azubaɣ ? D nekk i d azubaɣ ?

Kemmlen akken imenɣi di tsusmi. Ukessar ad d-yekcem Galilei, ddan-d yid-s kra ʼiprofisuren n tezdawit. Deffir-sen, d Federzoni.

75 Tagensast : représentation

76 Daṣel : sûrement
AMARICAL N WEBRAḤ. Ay imassiwen, mass Suri, amekkas n Timuɣri-s yulwa cwiṭ daymi ur d-yedda ara ɣer da akked Timuɣri.

AMESNAK̇UC⁷⁷. Meqqar ur yenṭer ara ?

AMARICAL N WEBRAḤ. Aha°, ur yenṭer ara.

GALILEO. I Timuɣri-s, ulac-iţ da ?

AMARICAL N WEBRAḤ. Timuɣri-s aţan usawen. Ţxilwat, a ʼimassiwen, ur netezzi da. Abraḥ yebɣa ad iẓerr amek ara d-tili tmuɣli n Tezdawit-nneɣ timceεceεt ɣef tallat-a tabarart n mass Galilei ḋ itran-agi-ines n lberhan.

Alin. Arrac-nni atenad xnunsen di laqaεa, susmen. Slan i dderz ukessar.

KOSME. Wḍen-d. Anef-iyi ad kkreɣ.

Kkren-d s tɣawla.

IMASSIWEN, mi ţalin. Aha°, aha°, kra din iṣeggem. Aɣiwen n tesnujjya yenna-d aṭan i d-yeɣlin ɣef temdint taqdimt ur yezmir ad yili d ţerka. Alfu-ines ad t-ineɣ usemmiḍ-a yeggten ussan-a. Di taluft-a ma ta, tawaɣit maḍi d ajεar ma yegget-d. D aḍu kan yekkaten medden akken nuɣ tannumi akka lawan-a. Ulac ayen nniḍen i nezmer ad ncukket. Kra din deg wemḍiq-is. Awḍen d asawen. Asellem.

KOSME yunez akken iwata, akka d wakkin, ula zdat Andrea.

AMESNAK̇UC, iwala di lqaεa amsil-nni n Ptolemus yeddegḋed. Amzun akken yella kra yerrẓen da.

Kosme yekna din din, yerra-yas asmil-nni i Andrea, s leḥdaqa. Ma Galillée yesedreg s uxatel amsil-nni nniḍen.

GALILEO, ɣer temsik̇det. Timuɣri-nwen ahat teẓra kan tineggura-ya, nekkni s ʼimesnagguren, nemlal-d aṭas n wuguren seg usesḥseb-nneɣ. I nesemras d anagraw amziki yeddan d webrid n tfelseft, acu, bnaqes, ur iteddu ara d ʼineḍruyen yellan. Akken i d-yeqqar unagraw-a amziki, winna n Ptolemus, ambiwel n ʼitran d ayen idexsen nezzeh. Amedya, amtiweg Wanes, ilaq ad yawi amcawar am wa. Yesuneɣ ɣef ufelwi ambiwel n Wanes akken tella tiẓri n Ptolemus. Acu, ula ma nedda d umbiwel idexsen akk am wa, ur nzemmer ad nezwir ad d-neseḥseb akken ilaq anida ara ilin ʼitran. Ur ten-neţaf ara anida nenwa ad ilin. Rnu-d daɣen ambiwel ʼigenwan iwumi Ptolemus ur d-yesers ara tifrat. Ihi, ɣef akken walaɣ, itran-agi imecṭaḥ i d-ufiɣ ineggura-ya, s umbiwel am winna i tezzin i umtiweg Yebter.

Atan ihi di lebɣi n imassiwen

77 Amesnak̇uc : théologien
yellan da ad bdun ad ḥekkren imedduk̇al n Yebter, itran imadasiyen, s ʼisem n tfamilt n Medicis.

ANDREA. Yesken-asen tak̇ersiyt zdat temsik̇det :  Qimet kan, di leεnaya-nwen.

AFELSAF. Tanemmirt, a mimmi. Uġadeɣ amar dayen ur neţili d afsasan. A mass Galileo, uqbel ad naweḍ ɣer wamek iteddu ujeεbub-agi-inek ameεzuz, ma ad aɣ-d-tbuddeḍ s kra n uskasi. Tiẓri-nneɣ tezmer ad tili d ta : dɣa, imtigwen am wi, ma zemren d tideţ ad ilin.

AMUSNAK. Ih, askasi, akken ara bɣun ʼilugan.

GALILEO. Nekk ɣileɣ ad tesik̇dem kan di temsik̇det akken ad teţuleɣdem.

ANDREA. Qim ɣef tk̇ersiyt-a, di leεnaya-k.

AMUSNAK. Daṣel, daṣel. D ayen teẓram, dulaqrar, ɣef akken nnan ‘imezwura, imtigwen itezzin ɣef  tlemmast ur nella d Lqaεa-nneɣ  ur zmiren ara ad ilin, akken daɣen ‘imtigwen ur nettekka ara ɣef kra deg ‘igenni.

GALILEO. D ayen yellan.

AFELSAF. Fiḥel ma nġemmen itran am wi d tideţ llan, atan umeddak̇el-inu amusnak – yunez metwal AMUSNAK – yesekcem deg-neɣ ma. Bɣiɣ, s wannuz, nekk yellan d afelsaf ad d-greɣ tuţra : dɣa imtigwen-a ma yella baḥen, ma yella sefken. « Aristotelis divini universum »

GALILEO. Mačči yif ma nkemmal kan di tmeslayt n menwala, tinna n yal ass ? Mass Federzoni, ameddak̇el-inu, ur yessin ara talatinit.

AFELSAF. Σni yewwi-d ad aɣ-yefhem ?

GALILEO. Ih !

AFELSAF. Suref-iyi, ɣileɣ d winna d alekkwan-ik kan n tlantiyin.

GALILEO. Mass Ferdozini, d alekkwan n tlantiyin, yerna daɣen d amussnaw.

AFELSAF. Tanemmirt, a mmi. Tura, mass Federzoni ma yeṭef deg ‘awal…

GALILEO. D nekk i yeṭfen deg ‘awal.

AFELSAF. Asfukel, aṭas ara ՚ɣ-yeddreɣlen seg-s, acu, axxam d axxam-ik. Amaɣrad, akken i d-yewwi fell-as Aristot-nneɣ arebbani, s sseḥǧa tabaḍnit i ţmaggant tebrurag d yiqba s wagers-nsen, s tegrawla tiwḍewwert n ’igerbuzen ‘igenni, s umili imal unazzi n tafukt,  s ukmay n tefliwin umussu ‘igensiwin, s tuggti n ʼitran swayes yeţzuxxu wazgen-abrurag-nneɣ n wanẓul, s bennu
imfeǧǧeǧ i d-yeţakk Uranus, akka i d-nniɣ, amaɣrad d bennu s uṣeggem ifazen, s tfulkit armi d ulamek, amek ara ad nemiẓẓed ɣur-s ad as-nerwi amtawi ideg yella ?

GALILEO. Ihi, imtiwgen-a, ur nezmir ad ilin, ur nesεa taḍulli, limer Timuɣri-nwen ad ten-twali di temsikedt-a, tura kan ?

AMUSNAK. Imir yezmer ad yaweḍ ad ak-yini, ajeεbub-agi-inek, ma yeskan-d ayen ur nezmir ad yili, ur ilaq deg-s laman maḍi. Tfehmeḍ ?

GALILEO. D acu akka teţḥuffuḍ ad d-tecicḍeḍ⁸¹ ?

AMUSNAK. Aha, a mass Galileo, yif limer ad aɣ-d-teserseḍ ifukal swayes turdaḍ di tecwawt n tebruregt taflayant maḍi deg ‘igenwan, llan ʼimtigwen yesikilin, ulac dacu uɣur cudden.

AFELSAF. Ifukal, a mass Galileo, ifukal !

GALILEO. Ifukal-inu ? Yiwet tmuɣli kan s iwtigwen-a, d tenqelt i d-neqqleɣ seg uḥekkeṛ-inu, kra din ad d-ikad ! Aha°, a mass, askasi-ya yebda iberren d azulal, ⁸²yesḋebḋib.

AFELSAF. Ur walaɣ ara awal ikeysen nnig wa.

FEDERZONI. Γilen imtigwnen imadasiyen n tfamilt n Medicis, d asbaɣ i ten-nesbeɣ ɣef tlantit.

GALILEO. Tebɣiḍ ad iyi-tesḃibbeḍ azennef ur nella ?

AFELSAF. Ḥaca ! Dayen iwumi ur neţizmir ! Aql-aɣ zdat Timuɣri-nneɣ !

AMUSNAK. Tallalt-agi-inek, ad as-nsemmi d mmi-k, neɣ d win i d-trebbaḍ kan, tgerrzeḍ-as asali, ulac din ma.

AFELSAF. Aɣlad akk neɣled, a mass Galileo, kečč neɣ win yebɣan yili, ur iqebbel arqam n yisem amanag n Wexxam Ugeldun ɣef ‘imtigwen ideg tilin-sen sul deg-s ma, ɣas d amectuḥ.

Unzen akk s telqay metwal ḋuk-ameqqran.

KOSME Ḋuk-Ameqqran yezzi-d ɣer tsednan-nni n yiseɣ : Σni, yella wacu yerwin deg ‘imtigwen-inu ?

TAMEQQRANT DI TESDNAN i ḋuk-ameqqran : Aha°, kra din iṣeggem deg ‘imtigwen n Timuɣri-inek flayen. Imussnawen-a skasayen kan ma d tideţ dɣa llan.

Timirt.
TAMEẒYANT DI TESDNAN N ʼISEΓ. Qqaren-d nezmer ad nwali akk tiryacin n Ucaryul ameqqran s tallalt-a.

FEDERZONI. Ih, nezmer ad nwali daɣen ayen akk yellan deg Uramul.

GALILEO. Ihi tura imassiwen ġemmnen ad sik̇den neɣ nndah ?

AFELSAF. Daṣel, ad nesik̇ed kan.

AMUSNAK. Daṣel.

Timirt. Dezqala, Andrea ibern-d, yeccenceṛ di tɣerɣert, lqedd-ines yeqqur.

MASSA SARTI. Dacu i k-yuɣen akka ?

ANDREA. D unġifen maḍi. Yesenser, yeseḍwi.

AFELSAF. Aqciq ameɣbun.

AMARICAL N WEBRAḤ. Timuɣri-nwen, ay ʼimassiwen, ilaq ad kken-id-smektiɣ lḃal n Webraḥ ad yenti di 3 terbaεtin n tsaεeţ.

AMUSNAK. Ayɣer akka ara nleḥḥu ɣef tmellalin ? Annect tebɣu tekk-it, Mass Galilei ilaq-as ad d-yuɣal s abrid. Imtigwen-agi-ines n Yebter zemren ad neqren taɣlaft ʼigenwan. D ayen ikaden maḍi.

FEDERZONI. Tura ad tbateḍ : ulac tiɣlafin n tebrurag-nni.

AFELSAF. Tidlisfusin yuran akk ad ak-inint llant, ay argaz n yiseɣ.

FEDERZONI. Ihi, ad aɣ-laqent tidlisfusin timaynutin.

AFELSAF. A Timuɣri, ameddak̇el-iw εzizen akked nekk, nettekka tifukla-nneɣ ɣef wayen i ʼɣ-d-yegǧa Aristot arebbani s timmad-is.

GALILEO, Cwiṭ s wannuz. Ay ʼimassiwen, win yumnen s tɣurad n Aristot d liman i yumen, ma d ineḍruyen i nezmer ad nennal s uḍad d ayen nniḍen. Ad d-teqqarem, ɣef ʼakken i d-yeǧǧa Aristot, sufella-yinna llant tebrurag n wagers, daymi llan kra ʼimecwaren n wembiwel ur zmiren ad d-ilin mulac ad neqren tiɣlafin n tebrurag. Ihi, d acu ara d-yeḍrun limer ad twalim s wallen-nwen ambiwel-a ? Ahat dɣa awali-nni ad awen-d-yecciceḍ tibrurag-a n wagers d ayen ur nella ara maḍi ? Ay imassiwen, s wannuz ara awen-iniɣ amnet kan allen iwalan.

AMUSNAK. A Galilei ameεzuz, ɣas akken ad as-tiniḍ d taɣuri yeḥfan, sya ɣer da qqareɣ Aristot, ihi zemreɣ ad ak-sentmeɣ ar ţamneɣ allen-iw.

GALILEO. Nummeɣ ţwaliɣ imassiwen-a yezgan deg ʼiΓiwanen n tmussni ţderriεen allen ɣef kra n wayen ՚ineḍrun yellan, amzun akken kra din ur yeḍra. Mi ՚sen-sekneɣ ayen i d-neqqlen, ad cmumḥen, ad asen-serseɣ tamsik̇det-inu
akken ad lekmen, nutni ad yi-d-surugen Aristot. Yak amdan-a, ulac tamsik̇det ɣur-s !

AMUSNAK. D tideţ d ayen ur nella ɣur-s.

AFELSAF, s uggeεmer. Ma d asexnunes deg ʼaluḍ iwumi i d-testufaḍ i Aristot, tiɣurad tkaz tussna si teglest ar assa, kazen daɣen ՚ibabaten imeqqranen n Taklisya, ihi ɣef ţwaliɣ, xerṣum i iman-iw, akemmel n uskasi-ya ur yewwi, ur yerri. Ihi, aql-i briɣ i uskaksi ur nella d amseɣaru. Icaḍ dayen.

GALILEO. Tideţ d yelli-s n wakud izerrin mačči d yelli-s n Tɣurad. Lqella n tmussni-nneɣ teţnejbad : eyyaw meqqar ad as-nesfurrem azal usantim agasas⁸³. Ayɣer akka ara nili tura d imussnawen ugar ma di taggara nezmer ad nili d ungifen aqel ! Zzher meqqren ur bniɣ fell-as yeseɣli-d gar ifassen tallalt swayes nezmer ad nḥekkeṛ s kra useqreb kan, mačči s waṭas useqreb, tiɣmert d tamectuḥt deg umaɣrad. Semreset-ţ meqqar.

AFELSAF. A Timuɣri, a timassiwin, ay ʼimassiwen, ţxemimmeɣ kan ara ʼɣ-yesiweḍ akk wannect-a.

GALILEO. Nekk ad iniɣ imi d irgazen n tussna, ur ilaq ara ad as-nxemmem i tideţ anida ara ʼɣ-tesiweḍ.

AFELSAF, yezɣel. A mass Galileo, ggten tɣawsiwin anida ara ʼɣ-tesiweḍ tideţ.

GALILEO. A Timuɣri. Uḍan-a ideg nella, di Ṭelyan akk, medden wehhan timsik̇din s igenni. Agguren Yebter ur d-sirxisen ara ayefki. Γas, werǧin i ten-nwala, acu llan. Argaz n menwala ad d-yeselkem aṭas n tɣawsiwin zemrent ziɣen ad ilint limer kan ad yeldi allen-is. Yesefk d kunwi ara s-yesnetmen ! Mačči kra n wembiwel n ʼitran ibeεden fell-as ara ʼs-yebbin tameẓzuɣt i Ṭelyan. Ara ʼs-ţ-yebbin d asali yelhan, ziɣen isekkuden anida ɣilen ulac deg-sen angugi tura ntin ţemderkalen. Ẓran akk medden isekkuden-a d wid yeggten. Ay ʼimassiwen, eyyaw ur neţḥrabet ara ɣef ʼisekkuden yehtutan.

FEDERZONI. D kunwi s ʼiprofisuren, ara ʼs-yeqqimen i usengugi.

AFELSAF. Ah menniɣ kan acrik-agi-inek ur d-yeggar iman-is deg uskasi ussnan.

GALILEO. A Timuɣri ! Asmi ţmehhileɣ deg ubaddar meqqren n Tevnizt, yal ass, rufqeɣ imesunɣen, ibennayen, imaskaren n wallalen. Imdanen-a 83 asantim agasas : centimètre cube
slemden-iyi ddeqs ʼiberdan d imaynuten. Ur ɣran ara aṭas, acu, ţkalen ɣef wayen i sen-mmalen iḥussuyen-nsen di 5. S umata fiḥel ma haben anida ara ten-awin...

# AFELSAF.

Ayhuh ! Ayhuh !

# GALILEO.

Akken daɣen iwlelliyen-nneɣ, tura 100 ʼiseggasen aya, ǧǧan rrifan ur ẓran anwa rrifan nniḍen ara awḍen, ma yella ufan-ten llan. Tamuɣli-iw, akken ad nemagger daɣ tewnef flayen tinna yerran tamurt n Grik d tamannagt di Teglest, ilaq ad d-neţẓuru icantiyen imawlalen.

# AMARICAL N WEBRAḤ.

A Timuɣri-nwen, s wermaɣ meqqren i ḥeḍreɣ yennnejbad ukaksi izemren ad d-yawi lfayda. Ilaq Timuɣri ad tesġunfu cwiṭ uqbel ad yenti lḃal.

Asɣal iwala-t, ḋuk-ameqqran yunez zdat Galileo. S tɣawla, Abraḥ ihegga-d iman-is ad ireg.

# MASSA SARTI

tbedd deg webrid n ḋuk-ameqqran, tmudd-as taḍebṣiţ n tẓidanin. Ddem timqerqect, a Timuɣri-nwen.

Tameqqrant di tsednan-nni n ʼiseɣ tezuɣer ḋuk-ameqqran ɣer beṛra.

# GALILEO

Yuzzel deffir-sen. Imassiwen-a limer sak̇den di temsik̇det, nutni ulac !

# AMARICAL N WEBRAḤ.

Ayen akka yakk i d-tedmiḍ84, Timuɣra ad testeqsi fell-as di Rom. asnaggur aggeεmir sul-it yedder, d ababat Kritofurus Clavius, asnaggur amenzu di lkulij n Lpap.

84 Dmu : affirmer, déclarer, attester
# ASAYES 5

ULAC ASHILLEW⁸⁵ ULA SI ŢERKA, GALILEO ATAN YELTHA D UNADI-INES.

# 5A

Tanezzayt, zik zik. Galileo yunez ɣer usenqel yesenqel, tama n temsik̇det.

Tekcem-d VIRǦINIA tegla-d yid-s usegres n yinig.

GALILEO. Wa Virǧinia, d acu akka yeḍran ?

VIRGINIA. Taxelwit n tsednan⁸⁶ tderreε, dɣa din din kan nuɣal-d s axxam.

5 medden uḍnen ţerka di Arcetri.

GALILEO. iluɣa. Sarti !

VIRGINIA. Ula d da, seg ‘iḍ yezrin, tazribt n ssuq tergel. Γef akken i d-nnan, llan sin imeţaten di temdint taqdimt, llan daɣen 3 nniḍen imuḍan n ţerka la ţmeţaten di ṣbiṭar.

GALILEO. Tı̇k̇elt-a daɣen, ur teffiɣ tifeɣt⁸⁷ armi tewweḍ akka.

MASSA SARTI tekcem-d. D acu akka i kem-id-yewwin ɣer da ?

VIRGINIA. D ţerka i yi-yewwin ɣer da.

MASSA SARTI. A baba Ṛebbi, deg leεnaya-k. Tarewla temneε bab-is. Teqqim.

GALILEO. Ur ţawi yid-m uma d kra. Awi kan Virǧinia akked Andrea. Tura ad d-awiɣ yid-i kra serseɣ di tezmamin.

Yuɣal s tɣawla ɣer ṭabla-s, yeḥwi-d akk lekwaɣeḍ-ines. Massa Sarti tesels talaba i Andrea i d-yewwḍen, treg ad d-teglu s kra liẓarat d ţmečča. Ad d-yekcem wexdim n Dduk-Ameqqran.

85 Ashillew : intimidation

86 Taxlwit n tsednan : couvent

87 Teffeɣ tifeɣt : éventer un secret
AXDIM. Segmi akka i d-yegget waṭan amcum, tiFuhri teffeɣ si temdint, tewwi abrid n Bologn. Acu, tḥawet akken mass Galileo ad iger iman-is di ṭmana. Snat n tedqiqin, takerrust ad d-tili zdat tewwurt.

MASSA SARTI. I Virǧinia d Andrea. Kunwi dɣa di sin, azzlet ɣer din tura kan. Axet-n, ddmet wa.

ANDREA. Ayɣer akka ? Ma ur iyi-d-tenniḍ ara ayɣer, ur ţ-ffiɣeɣ.

Massa SARTI.  A mmi, d ţerka-nni i ‘ɣ-d-yewwḍen.

VIRGINIA. Ad nraǧu baba.

MASSA SARTI. A Mass Galileo, tbegseḍ-d neɣ nndah ?

GALILEO. Iteţel tamsik̇det-ines deg tiddi. Sɣimet Virǧinia akked Andrea di tkerrust. Tura kan ad n-awḍeɣ.

VIRGINIA. Aha°, ur nteffeɣ ara alamma teddiḍ. Ma tebdiḍ aṣeggem di tedlisin-ik, ur teţfakkaḍ ara yakk.

MASSA SARTI. Tewweḍ-d tkerrust.

GALILEO. Aha, a Virǧinia, ur smuhbul ara, ma ur tekcimem ara di tkerrust, akrarsi ad aɣ-yeǧǧ da. Ţerka mačči d akellex.

VIRGINIA. Tesmigliz, ma d Massa Sarti, teḋeggir deg-s akked Andrea akken ad ffɣen. All-it-d di tedlisin-is, mulac ur d-iteddu ara.

MASSA SARTI, teţlaɣi-yas-d seg umnaṛ. A mass Galileo ! Akrarsi yegguma ad iraǧu.

GALILEO. A massa Sarti, uġaɣ mačči d ayen yelhan ma ddiɣ yid-wen. Atan tura da, kar din yerwi ; teẓriḍ, dagi 3 wagguren umahel ! Ma ur asent-rniɣ sin neɣ 3 wuḍan i tezmilin akk, dɣa ɣas ḍegger-iten. Yerna, tasekrart-a anida teddiḍ tella.

MASSA SARTI. A mass Galileo ! Aha, segger, ddu yid-neɣ ! Ziɣ d tideţ teddrewceḍ.

GALILEO. Ddu kan akked Virǧinia d Andrea. Aql-iyi-n deffir-wen.

MASSA SARTI. Tasaεeţ kan, ulac win ara yergen sya. Eyya-n ! Tefka tamezzuɣt, tesmuzget. Atan, yerwel ! Ilaq ad t-id-arzeɣ. Teffeɣ.

Galileo yeţawi, yeţarra deg usayes. Massa Sarti tuɣal-d, udem-is werraɣ, ulac ayemmus-ines.

GALILEO. D acu i kem-id-yerran akka ? Tura takerrust ad treg, ad tawi arrac, ma d kem ad kem-teǧǧ da.

MASSA SARTI. Dayen rgen. S yiɣil i urzen Virǧinia. Di Bologn, arrac ad bedden yid-sen. I da, anwa akka ara k-igerrzen asewwi ?
# GALILEO

Ziɣ temxelleḍ. Ad teqqimeḍ di temdint-a akken ad d-tgerrzeḍ asewwi !... Yeddem-d tizmilin-is. A Massa Sarti, ur as-qqar ara ula d nekk mxelleɣ. Ur bɣiɣ ara ad ǧǧeɣ ɣer deffir ayen ideg ṛwiɣ annuy. Ɣur-i icenga zemren d ayen kan, ilaq ad gemreɣ ţbut aṭas akken ad ibedd wawal-iw.

# MASSA SARTI

Ur d-ţaf ara tisensar. Acu, ad ak-iniɣ mačči d ushil i tellid.

# ZDAT WEXXAM N GALILEO DI FIRENZ

AD D-YEFFEΓ GALILEO, AD IGER TAMUƔLI ƔER WADDA N UZRUG. ΣEDDANT-D SNAT TMASURIN.

# GALILEO iluɣa timasurin-nni

A timasurin, ma tzemremt, ad iyi-temlemt anida ara d-aɣeɣ ayefki. Tinna i yi-d-yeţawin ayefki, assa ur d-tusa ara, ma d tamexluqt-nni ilethun yid-i aţan treg.

# YIWET DI TMASURIN

Deg wadda n temdint kan i mazal ldint tḥuna.

# TAMASURT NNIḌEN

Ɛni sya kan i d-teffɣeḍ ? Galileo yesluɣmec s ih. D ta i d tazribt-nni.

Snat tmasurin gant asɣal n teṣlibt, sbecbcent Ave Maria, syin rewlent. Yekka-d yiwen wergaz.

# GALILEO iluɣa-t

Mačči d kečč i d akewwac-nni i ɣ-d-yeţawin aɣrum amellal ? Argaz-nni yesluɣmec-as-d s ih. Ur ak-d-tkad ara tmeṭut-nni ilethun yid-i ? Uġaɣ treg, ad tafeḍ seg ‘iḍelli tameddit. Taṣebḥit-a, ur ţ-id-ufiɣ ara. Argaz-nni ihuz aqerru-s. Yeldi-d usfaylu deg wexxam-nni i ten-id-iqublen. Tekna-d syin tmeṭut.

# TAMEṬUT-NNI

tenti asuɣu. Rewlet, rewlet ! Tekcem ţerka ɣer widak i kken-id-iqublen Argaz-nni din yefferčačew, yerwel.

# GALILEO

I kem ur teẓriḍ ara anida terra tmeṭut ilethun yid-i ?

# TAMEṬUT-NNI

Tinna dihin di tama tanǧit i terrtem, tsax. Teẓra d acu yeḍran yid-s. Daymi i d-teffeɣ seg wexxam. D wa iwumi qqaren anḥedmer⁸⁸ ! Tesṭerḍeq asfaylu.

88 anḥedmer : égoïsme
Arrac ţadren-d deg uzrug. Mi walan Galileo, seḍwin s usuɣu. Galileo ibren-d aqerru, dɣa flalin-d sin ‘iserdasen ḥezzmen s wuzzal.

# SIN ‘ISERDASEN. Kcem s axxam, ɣiwel !

S yixtucen-nsen annect-ilaten, deggren Galileo s axxam, syin derrεen-as-d tawwurt.

# GALILEO. Seg usfaylu. Ahat tzemrem ad iyi-d-tinim amek teḍra d tmeṭut-nni ?

# SIN ʼISERDASEN. Deg yiwet tesraft i ten-neggar.

# TAMEṬUT-nni. Tuɣal -d s asfaylu -ines. Azrug yakk, akka sdeffir, yeţuwexxem. Acu teţraǧum akken ad t-tbelεem ?

Iserdasen jebden-d amrar tehri n uzrug.

# TAMEṬUT-nni. Ma akka ara t-tgezmem, ulac win izemren ad d-yaweḍ ɣur-neɣ ! Ayɣer ara tbelεem azrug-nneɣ ? Yak da ɣur-neɣ, ulac win yuḍnen ! Kra din yedwes da ɣur-neɣ. Raǧut ! Raǧut ! Ḥesset-iyi-d cwiṭ ! Argaz-iw atan di temdint, ur izemmer ad yekcem s axxam-is. Kunwi ziɣ d lewḥuc, kunwi !

Ad aɣ-d awḍen inehhiqen d usuɣu seg wexxam-nni. Iserdasen gemmḍen.

Deg yiwen usfaylu nniḍen, tkad-d yiwet temɣart.

# GALILEO. Uġaɣ tekker tmes dihin akkin.

# TAMΓART-nni. Ur sexsayen ara times mara d-taweḍ ţerka. D ţerka kan i ten-iceɣben.

# GALILEO. D aya kan iwumi zemren. S waya i ibedd unagraw udabu-nsen. Ad aɣ-bḍun ɣef medden nniḍen akken ara gezmen afurk di tegrurt yuḍnen, tinna yegguman ad tarew.

# TAMΓART-nni. Ur ilaq ara ad d-yeffeɣ wannect-a deg ‘imi-k. Ifassen-nsen d ilmawen.

# GALILEO. Iman-im kan i telliḍ deg wexxam ?

# TAMΓART-nni. Ih, iman-iw kan. Ma d mmi iceggeε-iyi-d izen. Ḥemdeɣ Rebbi. Yesla idelli tameddit s winna yemmuten da deffir-nneɣ, dɣa ur d-yeckim s axxam. Deg ‘iḍ-a, 11 medden i tekcem ţerka, di teqrart-a.

# GALILEO. Sḥasfeɣ deg ‘iman-iw, nekk yeǧǧan da tameṭut ilethun deg-i ur tejba ara di lawan. Nekk yeṭef-iyi umahel yeḥres deg-i, ma d neţat ulac d acu i ţ-yeṭfen da.

# TAMΓART-nni. Yak ur nezmir ara ad nreg. Anwa akka ara ɣ-iqeblen ? Ur ţmerrit ara iman-ik. Walaɣ-ţ. Treg taṣebhit metwal 7. Ikcem-iţ waṭan, mi yi-d-
twala zdat wemnaṛ-iw ţaddameɣ aɣrum, tezzi akkin akken ad iyi-tesinef. Ahat ur tebɣa ad iderreε wexxam-nwen. Ulac d acu i sen-yeţensaren, kra din ẓran-t. Ad nsel i tyita n tbusterḍaq.

# GALILEO.

D acu-t wa ?

# TAMΓART-nni.

Saɣen zzhir-a, akken ad qeccεen asigna i d-yeţawin iḋumbbas n ţerka.

# GALILEO.

yeṭerḍeq d taḍsa.

# TAMΓART-nni.

Mazal tṣaḥ-ik-id teḍsa ? Yiwen wergaz yeţader-d deg uzrug, yaf-it iderreε.

# GALILEO.

A winnat ! Dagi kra din iderreε ! Ur yella wacu ara teččeḍ deg wexxam. Argaz din din yeseḍwi.

# GALILEO.

Dɣa ur di ddehn-nwen ad neqqim akka ad nemmet s laẓ. Kra, kra, a medden !

# TAMΓART-nni.

Ahat ad aɣ-d-awin kra ara nečč. Mulac, deg ‘iḍ-a, ma ur tuġadeḍ ara, zemreɣ ad ak-in-serseɣ taqbuct uyefki zdat tewwurt-ik.

# GALILEO.

Kra, kra, a medden ! Xuḍi ad aɣ-d-slen. Dezqalla, atan Andrea zdat wemrar. Udem-is yellexs s ‘imeṭawen.

# GALILEO.

Andrea ! Amek armi d-tewwḍeḍ ar da ?

# ANDREA.

Taṣebḥit-a zik zik, da i lliɣ. Stebṭebeɣ, ur iyi-id tellim ara tawwurt. Medden nnan-iyi-d...

# GALILEO.

Ihi ur trigeḍ ara ?

# ANDREA.

Awah ! Rgeɣ. Deg webrid i d-neġzeɣ. Ma d Virǧinia tkemmel abrid. Ur zmireɣ ara ad n-kecmeɣ ?

# TAMΓART-nni.

Aha°, d awezɣi. Ilaq-ak ad tawḍeḍ taxelwit n tmasurin. Ahat din ara tili yemma-k.

# ANDREA.

Wwḍeɣ ɣer din. Ugin ad iyi-ǧǧen ad ţ-ẓreɣ. Tenṭer nezzeh.

# GALILEO.

Γef uḍar i d-tusiḍ, yerna yebεed lḥal. 3 wussan segmi tergeḍ.

# ANDREA.

Ussan-a yakk zriɣ-ten di tikli. Ur ġerren ara fell-i. Yiwet tikkelt ṭfen-iyi maḍi.

# GALILEO.

εerqent-as. Dayen tura, ur ţru ara. Segmi truḥeḍ aṭas n tɣawsiwin i d-ufiɣ. Tebɣiḍ ad ak-tent-mleɣ tura kan ? Andrea, akken inehheq, yesaden. Err-d ddehn-ik akken ilaq, mulac ur tfehhmeḍ ara. Tecfiḍ sekneɣ-ak-d amtiweg Wanes ? Ur ţḥessis ara i zzhir-inna, ur yewwi, ur yerri.
Tecfiḍ meqqar ? Teẓriḍ d acu walaɣ ? Tmugg am ʼaggur. Tkad-iyi amzun d azgen-aggur, walaɣ-ţ daɣen tdewwer am wemger. D acu ara tiniḍ ? Zemreɣ ad ak-d-sfehmeɣ kra din s takurt tamectuḥt akked teɣbaluţ n tafat. D abeggen daɣen amtiweg-a daɣen ur ɣur-s tafat yellan d ayla-s. Teţezzi i yiṭij, asikel-ines d taẓayert. Mačči d leεǧeb ?

ANDREA, inehheq. Dulaqrar, d tamsalt yellan.

GALILEO, kra kra. Tamsalt, deg-s ur ţ-ṭifeɣ.

Andrea yeggemġem.

GALILEO. Acu, lemmer ur qqimeɣ da, ur ţ-id-ţafeɣ ara.

ANDREA. Sya d afella, iḥeţem fell-asen ad k-amnen ?

GALILEO. Tura akka dayen gemreɣ-d ţbut yesefken. Asmi ara nesali ayen akka yellan da, ad awḍeɣ alamma d Rom, kra yellan ad asen-t-sekneɣ. Sin ‘irgazen ɣennsen tikmamin ţadren-d azrug, wwin-d imelwiyen d ʼiqaẓanen. Mi snin aɣrum deg ‘imelwi, ad t-mudden i Galileo d temɣart-nni, yal yiwen deg usfaylu-ines.

TAMΓART-nni. Da zdat-neɣ tella tmeṭut yid-s 3 iṭufanen. Eǧǧet-asen kra meqqar.

GALILEO. Ur ufiɣ ara d acu ara sweɣ. Ulac aman deg wexxam. Sin ‘irgazen-nni huzzen tuyat-nsen. A d-tuɣalem azekka ?

YIWEN deg ‘irgazen-nni. Taɣect-is tendekkem seg ubeḥnuq iɣennsen imi. Wi ẓran assa d acu ara d-yilin azekka ?

GALILEO. Mara d-tuɣalem akka ahat tzemrem ad iyi-d-teglum s yiwet tedlist d tamectuḥt maḍi, tlaq i umahel-inu.

ARGAZ-nni, s taḍsa timdekkemt. Amzun akken dɣa yella kra n wazal di tedlist, tura akka. Freḥ kan imi i ‘k-d-newwi aɣrum.

GALILEO. Aqcic-nni yellan dinna, d anelmad-iw, ad awen-ţ-id-yefk. A Andrea, d tagertilt-nni anida yella Merkur, wissen anida tejla. Ad tawḍeḍ alamma d aɣerbaz, tella yiwet dinna. Sin ‘irgazen-nni dayen jban !

ANDREA : Dulaqrar, ad ak-ţ-id-awiɣ, a mass Galileo.

Yeffeɣ.

Galileo daɣen iwexxeṛ akkin. Tamɣart-nni teffeɣ-d seg wexxam-nni i d-iqublen, tesers tacmuxt teččur d aman zdat tewwurt n Galileo.
# ASAYES 6

# 1616. COLLEGIUM ṚUMMANUM, ASUDU UNADI N VATIKAN, YESENTEM AYEN I D-YUFA GALILEO.

Aya d ayen ur neẓra s tuggti Ziɣ llan ‘imussnawen ur nessin. Clavius, winna yunzen i Ṛebbi Yefka-yas azref i Galileo.

Tazeqqa n Collegium Ṛummnum. Yeɣli-d yiḍ. Imaltaɣen n yirgazen flayen di teddyanit, irahiben, imussnawen, d tirebbuyeε timeẓyanin. Di tama, Galileo, iman-is. Yekker uhetwir meqqer. Uqbel ad yenti usayes ad nsell i teḍsa d abarar.

# YIWEN WESQUF d afuyan yeṭef aεebbuḍ di teḍsa : A taxrur ! Taxrurt ɣer tayeḍ ! Bɣiɣ win ara iyi-d-yawin tasrist ur yeţamen yiwen.

# AMUSSNAW.

Amedya dɣa d kečč, a Sidi, ma yeṭef-ik ukuẓzu meqqren zdat wučči.

# ASQUF AFUYAN.

Ad amnen, ad amnen. Anagar ayen yellan d ṣswab, ayen isehlen ur ţamnen medden. Win yennan yella Cciṭan, ad cukkten. Ma nnan ddunit teţdewwiṛ al tcireţ, ad d-akkw amanen. « Sancta simplicitas ! a zzman ideg i d-neggra ! »

# YIWEN URAHIB yeţurar tazfi tamellaɣt.

Ṭfent-iyi temlellay. Atan ddunit-a ziɣ teţdewwiṛ s temɣawla. Suref-iyi kan ad ṭfeɣ deg-k, a profisur. Amzun akken yemderkal, dɣa yeṭef deg yiwen umussnaw.

# AMUSSNAW, yekcem deg wurar.

Aţan, assa teskweṛ akk, temɣart meskint. Yeṭef deg wayeḍ.

# ARAHIB.

Ṭfet-aɣ-d ! Ṭfet-aɣ-d ! Aql-aɣ neţecceg. Nniɣ-awen, beddet dinna !

89 Asudu : institut

90 Asquf : prélat

91 Taxrurt : bêtise, bévue, bourde, cucuterie, gaffe, superstition

92 Tasrist : assertion

93 Tazfi, amellaɣ : comédie
AMUSSNAW WIN SIN : Wanes tennegdam akkw. Ikad-iyi-d kan wezgen di tɣimit-is. Abbuh !

Tarbaεt ‘irahiben uɣalen d tajlibt, rran-ţ i teḍsa, amzun akken ţnaɣen akken ur d-ţwaḍeggiren ara seg uɣerrabu teṭef lɣimra.

# ARAHIB WIS SIN.

Awi-d-ukan ur aɣ-ţzlelliεen ara alamma d aggur ! Ay atmaten, la qqaren tiqcucin ‘idurar-is d acelleḥ i ţcelliḥent.

# AMUSSNAW AMEZWARU.

Ur sik̇idet ara d akessar ! Ţaġadeɣ ad i-yeṣegḍi yilem.

# ASQUF AFUYAN

yesuli taɣect-is metwal Galileo akken ad as-isell. D tikerkas. D awezɣi, Collegium Ṛummanum yezga yeččur, ur yezmir ad yeqqim d ilem. Aṭerḍeq n teḍsa annect-ilat.

Seg yiwet tewwurt, tasila95, ad d-kecmen sin ʼimsagguren n Collegium, Ad d-teɣli tsusmi.

# ARAHIB.

Aql-akken tezgam teţanim igenni ? D wa iwumi qqaren abehdel !

# YIWEN UMSAGGUR

yeggurzen : Nekkni, ugar !

# AMSAGGUR WIN SIN.

Anida akka bɣan ad aɣ-tawi taluft-a ? Ur gziɣ dacu akka yebɣa Clavius… Dɣa i lemmer i nuɣ awal iwayen akka akk i d-fettun 50 ‘iseggasen-a ineggura ! Deg useggas 1572, deg tebruragt akk flayen, tis tam, tabruragt n ʼitran ibedden, itri amaynut yenti acečeε, ma tebɣiḍ deg ugar akk itran i d-iqerben ama di temɣer ama deg uceεceε, werεad yezri useggas d wezgen kra din yensa deg-s, yesegḍi-iţ yilem, Ahat ilaq ad nḥuf : d acu akk i d akud imɣellel, d acu akka d igenni ur nreǧǧen96 ?

# AFELSAF.

Ma nunef-asen ufan abrid, ad sergrurjen akk igenni bu ʼitran,

# AMSAGGUR AMEZWARU.

Ih, anida akka nteddu ? Akken zrin 5 ‘iseggasen, Aḋanwa Tycho Brahe yufa-d azirez n yiwet tmesriwt97. Tkad-d nnig waggur n tziri, syin tenqer-d yiwet s yiwet tiɣlafin n tebrurag, anida ṭfen igerbuzen yeţemḃiwilen deg ‘igenwan. Ur yella kra i ‘s-igezmen tikli, ulac kra i ‘s-yesunfen tafat-ines. Ahat ilaq ihi ad nini : anida rrant tebrurag ?

# AFELSAF.

Aya d ayen ur nḍerru ! Amek akka dɣa tura Kritofurus Clavius, amsaggur akk aggeεmir n Telyan d teKlisyan yeqbel iger tamuɣli, ad yani taluft am ta !
ASQUF AFUYAN. S ţbehdila !

AMSAGGUR AMEZWARU. Yerna atan la yeţani, irennu ! Atan ireṣsa dinna, ḃeεrerrint wallen-is deg uqadus-a n Cciṭan.

AMSAGGUR WIN SIN. « Principiis obstat !⁹⁸ » Tigejda ţqarraεent ! Kra n wayen nesmiḍin d ‘iseggasen aya, ggtent tɣawisiwin, teɣzi ‘useggas n yiṭij, azemz n wefsax n yiṭij d waggur n tziri, ibeddi n ‘igerbuzen ‘igenwan, akken i d-nnant ṭablat n Kupernik, neţa yeffɣen taddyanit.

ARAHIB. Asteqsi : yif ma nwala afsax n waggur yezri s 3 wussan akken ara d-yini uwitay⁹⁹ neɣ d awezɣi ad rreḥa timɣellelt ?

ARAHIB YEJJXEN MAḌI yuẓa-d, zzmam n bible deg ufus-is, la yekkat s uḍad-is ur t-yelgim deg yiwen usebtar. D acu i d-qqarent tira? « Iṭij, bedd anida yella Gabaôn, ma s kemm a Tiziri bedd di tefrawt n Ayyalôn!” Amek akka ara ibedd ʼiṭij ma tuɣ ur yeţdewwiṛ ara, akka i d d-demmun¹⁰⁰ wigi yeffɣen taddiyanit. Ma dɣa skerkisent tira ?

AMSAGGUR WIN SIN : Llant tedyanin i ɣ-d-igellun s wuguren I nekkni s ‘imsagguren-a, argaz εni ilaq-as kra din ad t-yefhem ?

Sin ʼimsagguren ad ffɣen.

ARAHIB YEJJXEN : Tura kkaten ad rren deg yiwen uḥellab akal anida tlul talsa akked yimtiweg yeddelwiḥen. Ad gren deg yiwet tcekkaṛt amdan yezgan d ilem. Ɣef akka I d-qqaren ur akal ur igenni, d ayen ur nella. Ulac akal imi d imtiweg yeddan d ‘igenni, ulac igenni imi yeččur s wakalen yeggten deg-s. Ihi, ɣur-sen, ulac amgirred yellan gar ukessar d usawen, gar wayen yellan d aɣellel d wayen yeţfakkan. Ih, nekkni neẓra iman-nneɣ neţfakka. Tura la ʼɣ-qqaren ula d igenni yeţfakka. Akken nɣil, yella akken yura di tira, yella yiṭij, aggur n tziri, itran, nekkni nedder, akal nteddu fell-as; sya d afella, lqaεa daɣen ad tuɣal d amtiweg n menwala ɣef akken i d-yeqqar wemdan-a. Anagar imtiwgen i yellan, ulac ayen nniḍen. Ad d-yaweḍ wass anida ara ʼɣ-d-inin ur yella wemdan, ur yella waxut. Amdan s timmad-is d axut, kra yeddren d axuten !

AMUSSNAW AMEZWARU, i Galileo : A mass Galileo, sikked kan d acu akka i ‘k-yeɣlin.

98 Principiis obstat !: les principes font obstacle !

99 Awitay : calendrier

100 Dmu : affirmer
GALILEO, ayen akk akka yezrin, yesuffeɣ-d si lǧib-ines adɣaɣ, yeţurar yis-s, syin yeɣli-yas ɣer lqaεa, dɣa yunez akken ad t-id-yeddem. D alluy, a Mass, ǧǧiɣ-t yuli mačči d aɣelluy.

# ASQUF AFUYAN. A yiwen wuqbiḥ !

Ad d-yeckem umxater¹⁰¹ d amɣar acaraf maḍi, isenned ɣer yiwen urahib. S uqadder meqqren i ʼs-d-gan amḍiq.

# AMXATER ACARAF MAḌI

Ihi ariḍa atenad daxel ? Tura dɣa ur zmiren ad aɣ-frun tiqeclal s tɣawla ? Yerna Clavius ur ixuṣ ara di tesnaggurt ! Sliɣ la qqaren mass-nni Galileo yekkes-d amdan bu sin ‘iḍarren si tlemmast umeɣrad yebɣa ad t-yesers di kra n yiri akken. S wannect-a, atan yuɣal d acengu n nnaẓira n talsa ! Dɣa ad yeḍru yid-s wayen iḍerrun d icenga. D argaz i d asɣun¹⁰² n tXelqit, ula d arrac ẓran aya, deg wayen i d-yexleq uGellid ameQqran d neţa i ifazen, d neţa i yeεzizen. Amek tura wagi ad yeddem leεǧeb am wa, ayen i d-ilulen s tnimar, yebɣa ad t-yesers ɣef umtiweg d amectuḥ yezgan d amerwal, kra din igemmeḍ fell-as ? Amek ara yeqbel Rebbi ad yazen mmi-s s amekkan am win ? Ur walaɣ ara amek ziɣ llan yimdanen yerwin di rray-nsen armi ţamnen wigi yuɣalen d aklan i ṭeblat n usmiḍen ! Di texliqt uxellaq anwa ara yawin i waya ?

# ASQUF AFUYAN, s usbecbec. Amexluq-nni atan da.

# AMXATER ACARAF MAḌI, i Galileo

Ihi, ziɣ d kečč aya ? Tura ma tebɣiḍ dayen yeǧǧa-iyi usekkud, ɣas akka ţwaliɣ aṭas, teţcabiḍ nezzeh ɣur wergaz-nni – isem-is yakan ? – winna akken neserɣ tallit-nni.

# ARAHIB

A Tifuzya, ur ak-ilaq ad tzeɣleḍ. Aḍbib …

AMXATER acaraf maḍi idegger-it, ad isami Galileo. Tura kečč tekkateḍ ad tekkseḍ sser ɣef ‘Akal iɣef teddreḍ, kra din yefka-yak-id. Tekkateḍ ad teṛgweḍ azdel¹⁰³ yellan d ayla-k ! Ayen yebɣun yeḍru d ayen ur qebbleɣ ara. Idegger akken arahib, yebda yesikil, yeţawi yeţarra, azuxxu ! Yeţcuffu deg ‘idmaren-is. Nekk ur d lxelq n menwala i lliɣ deg temtiwegt tudyiqt n menwala i itezzin i kra n tallit kan, ur teẓri anida ara terr. Aql-i la tedduɣ, asurif-inu iteddez aKal ussid, aKal imbeddi, talemmast umaɣrad¹⁰⁴, ma d nekk uɣeɣ talemmast-ines, tiṭ uXellaq aţan tezga fell-i, treṣṣa deg-i kan.

Nnig-

¹⁰¹ Amaxter : cardinal

¹⁰² Asɣun : bijou

¹⁰³ Azdel : nid

¹⁰⁴ Amaɣrad : univers
i, kra din yurez ɣer 8 tebrurag n wagers, sya d sya, zzin-iyi-d yitran imbedden d yiṭij imεeǧǧeb i d-yeţwuxellqen akken ad yeḍwu ayen akk i iyi-d-yezzin, nekk zgiɣ din, akken Ṛebbi ad d-yesikkid deg-i. Ihi, kra din ikad, kra din ihemmez¹⁰⁵, kra din ɣur-i i d-yeqqen, nekk argaz, agummu n tnimar n Sidi Ṛebbi, taxelqit-ines yeṭfen talemmast, d udem-iNes, ur nfennu, ur ... Dɣa yerrtem dinna.

# ARAHIB.

Tifuzya-k tεedda i tezmert-ines !

Imiren kan, ad teldi tewwurt n tsila, ad d-yekcem Clavius aggeεmir yezwar-d i ‘imsagguren-ines. Tasusmi, taɣawla, yesuruf di tzeqqa, iẓri-ines ireṣsa zdat-s; mi iwet ad ireg, isuma arahib.

# CLAVIUS.

D ayen yellan !

Yeffeɣ, ḍefren-t ‘imsagguren. Tawwurt n tsila teqqim akken teldi. Teɣli-d tsusmi am tin uẓekka. Amxater acaraf maḍi yerra-d s lexbar.

# AMXATER ACARAF MAḌI.

D acu yeḍran akka ? Dayen yegzem wawal ?

Susmen akk, ulac win i d-yemmamḍen s awal.

# ARAHIB.

Tifuzya, ilaq ad neddu yid-k.

Ullen amɣar-nni akken ad ireg. Ffɣen akk si tzeqqa, ggmegmen.

Yiwen urahib d ameẓyan yeţekkin di terbaεt ucahi n Clavius, ibedd tama n Galileo.

# ARAHIB AMEẒYAN, s uzizweḥ :

A mass Galileo, aBabat Clavius yenna-d tura ilaq ad walin imesnakucen amek ara srekben gar-asent tibrurag ‘igenni ! D kečč i ilummẓen ! Yeffeɣ.

# GALILEO

i wet amek ara t-id-yeṭef. D neţat i yellumẓen. D tazɣent i yellumẓen, ur d nekk !

# ARAHIB ameẓyan igemmeḍ.

Ula d Galileo ireg. Deg umnaṛ yemlal d yiwen upapas annect-ilat di lqedd, d amaxater uḥeṭen. Yedda-d yid-s umesnaggur. Yunez-asen Galileo. Send ad yeffeɣ, yesbecbec i lusi asteqsi.

# LUSI, ula d neţa d asbecbec.

Tifuzya amxater uḥeṭen.

Amsaggur yedda d umxater uḥeṭen alamma s timsik̇det.

105 hemmez : approuver, prouver, irréfutable
# ASAYES 7

# MA D AḤEṬEN IGER-D GAR WALLEN-IS TIẒRI N KUPERNIK (5 MEƔRES 1616).

Galileo yekcem di tmeɣra n karnaval

Di teɣremt n umxater

Yečča, yeswa

Γer wacu i d-yeţwaεreḍ ?

Tanezduɣt umaxtar Bellarmini di Rom. Atan dinna igerrez wurar. Deg uḥanu¹⁰⁶, sin ʼimaruyen iklisyanen ţuraren tiddas n cetrenj, yerna ţarun tizmilin ɣef ’inebgawen. Galileo tqubel-it-id terbaεt tamectuḥt deg-s tilawin, deg-s ssiyyad s buεfif, wtent-as afus. Tedda-d yid-syelli-s akked Ludocici Marsili, axḍib n Virginia.

# VIRGINIA.

Ur ţ-cḍiḥeɣ akked wayeḍ, a Ludovico.

# LUDOVICO.

Tefsi-yam-d txellalt-nni n tayeţ-inem.

# GALILEO.

« Aɣennas ɣef tεenqiqt-inem, yeǧǧa-ţ cwiṭ aThaïs

Eǧǧ-it kan akken. Arway yeṛban di telqay

Yesken-as-t i tmuɣli s tadfi,

Ula d wiyaḍ ddmen amur. Ddaw tafat i d-fkant tcemmaεin

Tazeqqa teččur d medden, zemren ad argun

Imeḍqan yezzren di tillas deg ugrur i yeţraǧun »

# VIRGINIA.

Ḥess kan i wul-iw.

# GALILEO,

yesers afus-is ɣef ’ul-is. La yekkat.

# VIRGINIA.

Bɣiɣ ad asen-d ikad zzin-iw.

# GALILEO.

Ilaq, mulac ad uɣalen daɣen ad ten-yekcem ucukket teţdewwiṛ.

# LUDOVICO.

Ur teţdewwiṛ ara maḍi. Galileo yeḍṣa-d. Rom akk fell-ak i ţmeslayen. Si tmeddit-a d afella, a mass, ad mmeslayen ɣef yelli-k.

106 Aḥanu : vestibule
GALILEO. Yesgel maḍi ad d-ikad kra d ahuskay di tefsut n Rom. Ula d nekk, aql-i amzun d Adonis, acu, zureɣ cwiṭ. I imaruyen-nni. Dagi ara qqimeɣ ad raǧuɣ Tifuzya-ines. I ibusinen-nni. Ruḥet ad tezhum ɣef ’iman-nwen. Uqbel ad treg agemmaḍ ad tekcem lḃal, Virginia tbern-d s tazzla.

VIRGINIA. A Baba, aḥeffaf-nni n wezrug n Trionfo yezzwer-iyi, yeǧǧa 4 tsednan nniḍen ţraǧunt. Din din yeεqel isem-ik. Teffeɣ.

GALILEO, i ’imaruyen-nni yeţuraren tiddas n cetrenj. Ar tura akka, sul-ikken teţurarem tiddas n ccah-mat akken am zik? D uqmiḍ, d uqmiḍ. Yerna tura nezmer ad nesembiwel tifigurin-nni ɣef ufelwi teɣzi, tehri. Anfa, akka – yesken-asen – amexlul, akka, lalla, akka d wakka. Akka ad d-tesalim tajuma, yerna ad d-tġerrzem iɣawasen.

YIWEN SEG ‘IMARUYEN. S tiɣrad neţaɣ, ulamek, d ayen teẓriḍ. Ur nezmir ad nesiwseε akka i d-teqqareḍ. Iḍegger tiyita wezzilen.

GALILEO. Aha°, ay aεziz, aha°. D win iwumi ɣezzif uḍar i d-ţṣaḥen imeddasen imeqqranen. Ddut kan akken yedda lawan, a ssyadi. Ur ţḍafaret ara kan rrif rrif; yiwen wass ad tecenceṛrem deg ’aman.

AMXATER-nni acaraf maḍi, yellan deg usayes yezrin igzem-d tɣerɣert, yedda-d yid-s urahib-ines. Iwala Galileo, iεedda ɣer tama-s, iqelb-d, ikukra, syin isellem-fell-as. Di tzeqqa n lḃal, icawraren cennun tazwara n usefru ifazen n LORENZO n Medicis ɣef ’ayen yellan d lfani :

« I nekk yeẓran ddeqs n twerdtin fnant

Ticuḍatin-nsen dayen rfufent

Bruzzεent ɣef ’akal asemmaḍ, ẓriɣ

Afa¹⁰⁷ n temẓi ur yeţdum. »

GALILEO. Rom. Tameɣra taggeεmirt?

AMARUY AMEZWARU. D ta i d tameɣra n buεfif tamezwarut seg ʼiseggasen n ţerka ɣer da. Iderma akk n Ṭelyan atenad da tameddit-a. Iorosiniyen, iVillainiyen, iNuccoliyen, iCanen, iLecchiyen, iStensiyen, iColombiyen.

AMARUY WIS SIN igzem-as awal. Tifuzyiwin-nsen, imaxtaren Bellarmin d Barberini.

107 afa : éclat (lumineux)
Amxater Bellarmin d umxater Barberini ad d-kecmen. Ṭfen zdat wudmawen-nsen, ɣef ʼiεekkzen, iqricen, yiwen d win ’izimer wayaḍ d win n tmilla.

# BARBERINI

iwehha aḍad-ines ɣer Galileo. «Iṭij ad d-yekker, ad yeɣli, ad yuɣal alamma d anida i d-yeţenkar. » Atan wacu i d-yenna Sidna Sliman. Acu ara d-yini Galileo ?

# GALILEO

Asmi werεad wwiḍeɣ annect-a – isken-d s ufus-is annect yella di txellat – A Tifuɣri, lliɣ sufella ugerrabu, dinna suɣeɣ : atan rrif ireggwel. Assa n wussan, ẓriɣ rrif d usbiḍ, ur yeţembiwil, d aɣerrabu i yeţgemmiḍen.

# BARBERINI

Yetwel, yetwel. Ayen akka neţwali, a Bellarmin, d igenni bu ʼitran i yeţdewwiṛen, ahat mačci dayen yellan d tideţ, aɣerrabu d rrif uzegza d inagan. Ma d ayen yellan d tideţ, meḥsub lqaεa yeţdewwiṛen, ur nezmir ara ad as-nfiq ! Yetwel. Ma d agguren-nni n Yebter d ayen ur zmiren ad qeblen wasnagguren-nneɣ. Bnaqes, a Bellarmin, zik ɣriɣ kan di tasnaggurt. Ayen ɣriɣ akken ar tura yenteḍ deg-i amzun d ajeǧǧiḍ.

# BELLARMI

Ilaq ad neddu d tallit ideg nella, a Barberini. Tura ma tigretyal-a ʼigenni, beddent ɣer turda tamaynut, ma ad siseglent asareb¹⁰⁸ i iwlalen¹⁰⁹- nneɣ, yesefk ad smersen tigertyal-a. Ur nebrasem ara anager s tiẓriwin i d-yeqqaren atan Zzmam tella deg-s tuccḍa. Dagi isellem s wesɣal metwal tazeqqa n lḃal.

# GALILEO

Zzmam, tira. « Win iḥewṣen irden, ad t-yexzu weɣref.» Seg ʼ̇inziyen n Sidna-Sliman.

# BARBERINI

« Azemni, bab n leεqel, yesedrag tamussni-ines.» Seg ʼ̇inziyen n Sidna-Sliman.

# GALILEO

« Izgaren anida llan, addaynin ad yames. Acu, si tezmert n wezger, abaɣur i d-neţekkes meqqer. »

# BARBERINI

« Win ileggmen leεqel-is yif win yeddehimen ɣer tuṭfa n temdint.»

# GALILEO

« Ma d win yerrẓen di ddehn-is, ad iwali iɣsan-ines mi ţkawen.» Akud. « I tideţ ur teţiẓzif ara akken ad as-d-slen ?»

# BARBERINI

« Yella win izemren ad yesers aḍar-is ɣef ʼirrij, yerna ur ireqq uḍar-is ?» Ansuf yis-k ɣer temdint n Rom, ay ameddak̇el-nneɣ Galileo. Ur ẓriɣ

108 Asareb : navigation

109 Awlal : marin
ara ma tessneḍ taqṣiṭ-a ? Sin warrac d imeẓyanen, akken i d-teqqar temεayt, tefka-yasen ayefki tgaluzt terna tesbur fell-asen leεnaya-s. Seg ʼimiren, arraw-nni n tgulazt ilaq ad xellṣen ayefki ara swen. Acu, tagulazt teţesmiri-d tadfi anida tella, ama d tin ʼigenni, ama d tin n lqaεa. Tadfi teṭef seg umeslay akked umeddak̇el-iw Bellarmin yeɣra nezzeh alamma d umeslay d 3 neɣ 4 tsednan sut tsellet slant akk yis-s di tmura. Ma truḍaḍ, tura kan ad ak-tent-id-sekneɣ.

Yezuɣer Galileo akkin, akken ad as-yesken tazeqqa n lḃal. Galileo yeḍfer akken s uzubben.

BARBERINI. Aha° ? Iġemmen askasi ad igerrez. D ayen yelhan. Ay ameddak̇el Galileo, ahat kunwi s wasnagguren-a, tlekknem, teţnadim kan ad tesisglem tasnaggurt-agi-nwen ? Yuɣal-d ɣur-s ɣer tama n zdat usayes. Aseɣzen-nwen d awalen n twinas, n teglaytin, n uɣiwel asurad, anida yella wembiwel-nwen d usgil akken yesgel wallaɣ-nwen. I dɣa ma yehwa-yas i Rebbi ad d-yexleq imtiwgen akka ? Yesxerbubec s uḍad-is zdat-s kra akken tzirezt d tuxnizt mačči d kra. Dɣa amek ara teḍru d ukayat-nwen, d useḥseb-nwen ?

GALILEO. A TiFuzya, limer Rebbi yefka-d ddunit akka – Yules i tzirezt-nni i d-yesxerbubec Barberini – dɣa ula d allaɣen-nneɣ ad ten-id-yefka akka – Yules i tzirezt-nni i d-yesxerbubec – dɣa allaɣen-nneɣ ad εeqlen tiziraz-nni imi d tidak i ʼsen-iseglen. Umneɣ s teɣzent.

BARBERINI. Taɣzent iman-is drus. Atan yesusem. D uḍrif nezzeh, ur d-yeqqar ara tagi-inu ur as-teččuṛ ara tiṭ. Yeḍṣa-ţ-id, syin yuɣal ɣer temtekkit.

BELLARMIN. Tazɣent ay ameddak̇el, ur tesawaḍ ara nezzeh. Twalaḍ d acu i ʼɣ-d-yezzin, anagar tiberxidas, tadugit, tawsu. Anida tella tideţ dinna ?

GALILEO, yezɣel. Nekk umneɣ s teɣzent.

BARBERINI, i imaruyen. Fiḥel ma turam ayen akka i d-neqqar akka tura, d adiwenni usnan gar sin ʼimedduk̇al.

|110|Tagulast : louve|
|---|---|
|111|Tisellet : bonne réputation|
|112|Zuben : renacler|
|113|Tazirezt : rajectoire|
|114|Akayat : calcul|
|115|Tabexidest : fausseté|
|116|Tadugit : crime|
|117|Tawsu : faiblesse|

BELLARMIN. Xemmem kra amek i ’sen-teţqam ɣlayet i iBabaten n Taklisya d widak i d-yernan deffir-sen, deg ’aṭas yid-sen, amek ṛwan aneεţeb d usmeḍren118, akken ad fken azal i ddunit akka tella – yerna ur d timremmeɣt? Xemmet i tifuḥlit n widak di tgemmiwin-nsen di Kampania yesexdamen sujelkaḍ ifellaḥen yeεran, rnan d nniyya-nsen ʼimeɣban maskit sudunen-asen iḍarren.

GALILEO. D afḍaḥ! Deg ’inig-a makken i d-usiɣ ɣur da, walaɣ…

BELLARMIN. Tilufa akka ur nezmir ara ad nefhem – ddeqs i yellan di ddunit – nesḃabb-itent i ’iri n yiwen lxelq ulac nnig-s wayeḍ, neqqar d neţa kan i yeẓran iswi, yeẓra d acu ixeddem d tlufa-nni ara ffɣent. Γas akka, ur nennul ara talwit meqqren, tura kečč, tġemmneḍ-d lxelq ulac win yellan nnig-s, ur yeẓra nezzeh amek teddunt ’imtigwen, tifeḍ-t di tmussni. Dɣa d ayen yellan d ṣswab?

GALILEO. Ad iwet am ara d-yefk asfali. Nekk d mmi-s n Taklisya, yerna d amekdi…

BARBERINI. Yesejεar. S nniyya-s, yebɣa ad ibeggen atan Rebbi yella yecceḍ s waṭas di tesnaggurt! Ihi, Rebbi ur yuni ara akken ilaq tasnaggurt uqbel ad d-iheggi Tira-ines timɣeddest? Ay ameddak̇el!

BELLARMIN. Ahat tzemreḍ ad tiniḍ kečč daɣen ahat aXellaq yif amexluq-ines akken yessen ayen i d-yexleq?

GALILEO. Akken yebɣu yili, a ssyadi, amdan mačči yezmer kan ad yecceḍ seg wamek tezzin ’imtigwen, yezmer daɣen ur ifehhem ara ayen ara iɣer di Zzmam!

BELLARMIN. Ahat akken yebɣu yili, s wid yeɣran tasnakuct n Taklisya timɣeddest ara d-yinin d acu i d-yeqqar Zzmam, neɣ ḍelmeɣ?

GALILEO yesusem.

BELLARMIN. Twalaḍ! Aql-ak tura tesusmeḍ! Yesɣel-asen i imaruyen. A mass Galileo, iḍ-a yezrin, Azeqqa-Imɣeddes iġemmen-d tiẓri n Kupernik i d-yeqqaren iṭij atan di tlemmast umaḍal yeznuneε din ma d lqaεa ur tella ara di tlemmast ʼumaḍal, teţembiwil, ihi tiẓri-a temxel, d tazulalt119, d abdaε yeffɣen i webrid n liman. Aql-i uznen-iyi-d ad snuciɣ120 deg-k ad teǧǧeḍ abrid-a. I Umaruy amezwaru. Ales-as-d kan!

118 Asmeḍren, ameggez, amyar : pensée, réflexion

119 Azulal : absurde

120 Snuci : exhorter
AMARUY AMEZWARU. Tifuzya-s amaxter Bellarmin (t)yenna-yas i Galileo Galilei. Azeqqa-Imɣeddes iġemmen-d tiẓri n Kupernik i d-yeqqaren iṭij atan di tlemmast umaḍal yeznuneε din ma d lqaεa ur tella ara di tlemmast umaḍal, teţembiwil, ihi tiẓri-a temxel, d tazulalt, d abdaε yeffɣen i webrid n liman. Aql-i uznen-iyi-d ad snuciɣ deg-k ad teǧǧeḍ abrid-a.

GALILEO.  Amek meḥsub, anida yeffeɣ wawal-a ?

Nsell i tseddart nniḍen usefru i d-cennun icawraren tuli-d si tzeqqa n lḃal.

« Nniɣ, tasemzuyt¹²¹ yelhan tezerzeḥ Γas kkes-d tawerdeţ skud nella di maggu »

Barberini iwehha-yas i Galileo ad yesusem skud ur tfukk taɣect. Ţḥessisen-as.

GALILEO. I wayen yeḍran ?  Yak ɣileɣ isnagguren n COLLEGIUM ṚUMMANUM, asudu unadi n Vatikan ikez¹²², yeqbel asikked sakkdeɣ d ayen yellan.

BELLARMIN. Yesken-d nezzeh abrasem-ines, yerna yesuget-ak iseɣ.

GALILEO.  I igensa n Yebter, annuf¹²³ n Wanes, amek ?

BELLARMIN.  Asmi akken yeqbel tuɣ Agraw-Imɣeddes werεad yuni nezzeh timsal.

GALILEO.   Amek ihi, sya ɣer zdat anadi ussnan...

BELLARMIN. Ḍemneɣ-k aḍman yessden, a mass Galileo.  Deg webrid i d-yenǧer wejmuḍ¹²⁴ n Taklisya i d-yeqqaren ɣas ad yili wayen ur nezmir ad nissin, acu, abrid unadi yeţuqbel.  Isellem aɣen ɣef yiwen inebgi yellan di tzeqqa n lḃal. Ihi, tzemreḍ ad teɣzeḍ  di tiẓri-ya akken tebɣiḍ, acu am akken d turdut tusnakt. Tussna, a mass Galileo, d yelli-s taεzizt taḥlalt n Taklisya. Ulac deg-neɣ win yumnen ad tesdermeḍ lman di Taklisya.

GALILEO,  yezɣel.  Ma nesuget-itent fell-as, laman iḥeffu.

BARBERINI. Eyyah ?    Iwet-as di tayeţ, yeṭerḍeq d taḍsa. Syin yesakked deg-s nezzeh, yenna-yas, s kra ukamma¹²⁵. Ur sedduy ara azegzaw d uquran, ay ameddak̇el-nneɣ Galileo. Nekkni aya d ayen ur nxeddem. Neḥwaǧ-ik ugar akken i ’ɣ-teḥwaǧeḍ.

121 Tasemhuyt, tasemzuyt : saison

122 Kez : reconnaître

123 Annuf : phase

124 Ajmuḍ : doctrine

125 Akamma : bienveillance
BELLARMIN. Ḥareɣ ad qeddmeɣ ameqqran deg ’imsunak n Ṭelyan i aseqqam¹²⁶ uZeqqa-Imɣeddes, i ’k-igan ccan aṭas.

BARBERINI. Yeṭef Galileo deg ’iɣil nniḍen. Atan yuɣal daɣen amzun d izimer. Ula d kečč, ay ameddak̇el, yif limer i d-tusiḍ s icettiḍen uduktur n wejmuḍ yettekkan. D aqruc-a swayes ɣummeɣ udem-iw i yi-ǧǧan akka meslayeɣ-d kra. S icettiḍen-a n wassa tzemreḍ ad iyi-d-tesleḍ sbecbuceɣ: Ma Rebbi d ayen ur nella, ilaq ad t-id-nesnulfu. Eyyaw kan ad nerret iɣumuyen-nneɣ. Galileo umeɣbun-iw ulac s wacu ara iɣumm. Yiwen sya, wayeḍ sya, ṭfen Galileo deg ’iɣil, zuɣren-t ɣer tzeqqan n lḃal.

AMARUY AMEZWARU. Turiḍ tanfalit-nni taneggarut?

AMARUY WIS SIN. Tura kan ad ţ-fakkeɣ s tira. Ţarun, reṣsan iman-nsen di tira. I tinna anida i d-yenna yumen s teɣzent? Ad d-yekcem umaxter amḥeṭen.

AMḤEṬEN. Dayen tfukkem tadiwennit?

AMARUY AMEZWARU, s wawal mekanik. Di tazwara, yewweḍ-d mass Galileo akked yelli-s, tinufkin-is neţat assa i... Amḥeṭen isɣel akken ad yezgel aya. Syin mass Galileo yeselmed-aɣ talɣa tamaynut n wurar n centrej, tura ilugan nneqlaben, nezmer ad nawi tifigurin akken nebɣa di tɣerɣert.

AMḤEṬEN igzem-as awal. Awit-d kan azmaẓ s yimi¹²⁷.

Yiwen umaruy imudd tasebtart-nni wezmaẓ s yimi, amxater yeqqim akken ad t-iɣer. Snat tsednan meẓziyit di leεmer, udem iɣumm s weqric, rẓant tagecrirt, d asellem ɣef umxater.

YIWET DEG-SENT. Anwa wa?

TAYEḌ. D amxater amḥeṭen.

Sqwerqwrent¹²⁸-d kra n teḍsa, syin ffɣent. Ad d-tekcem Virginia, tesakked akka d wakka, yella kra teţnadi.

AMḤEṬEN, di teɣmert. Dacu akka, a yelli?

VIRGINIA, teḋuqqes, imi ur t-twala ara. Ah, d TiFuzya! Akken ur d-yesuli allen-is amxater imudd-as afus-is ayeffus. Tuẓa-d ɣur-s, tesgecrer, tesuden tazzagt-nni.

AMXATER. Iḍ-a ifaz! Ad am-iniɣ mebruk ɣef wexḍab-inem. Tafamilt n wexḍib-inem d tafamilt lεali. Ihi, ad teqqimeḍ da ɣur-neɣ di Rom?

¹²⁶ Aseqqam: commissaire

¹²⁷ azmaẓ s yimi: procès-verbal

¹²⁸ glousser: sqwerqwer
VIRGINIA. Mačči tura, a TiFuzya. Ad yegget ccɣel, d aheggi n tmeɣra.

AMXATER. Ihi, ad tuɣaleḍ alamma d Firenze, ad tedduḍ d baba-m. Brasmeɣ nezzeh. Ih, ad iniɣ baba-m yeḥwaǧ-ikem aṭas. Tusnakt-a d tasemmunt semmḍen, neɣ delmeɣ? Amdan, s teksumt-is d yidim-is ma yella di lemsaq-nni, aṭas ara yesenfel: amaɣrad n ʼimtigwen, yewseε mačči d yiwen i iɣuṛ, tugeţ ma d argaz yufraren.

VIRGINIA, tewwi lwehma. Ul-ik deg ufus-ik, a Tifuzya. Acu, aṭas n tɣawsiwin ur tent-gziɣ ara.

AMXATER. Yak akka? Yeḍsa-ţ-id. Deg wexxam n bu iselman, iεeggalen ur teţen ara iselman, yak akka? A yell-i, ad yewhem baba-m asmi ara isell ɣur-i i tlemdeḍ ayen akka tessneḍ ɣef umaɣrad n imtigwen. Yeţwerriq azmaẓ s yimi. Qqareɣ di tsebtart-a imesnulfuyen, aqerru-nsen yeţwassnen deg umaḍal d mass baba-m, d argaz aggeεmir, yiwen seg ʼiggeεmiren nezzeh, keyden-d tamuɣli yellan akka tura ɣef lqaεa-nneɣ εzizen, am akken tefuhri129 kra. Acu, si tallit n Ptolemus, amussnaw yeddren di teglest, ar assa, nmeggez awsaε n wayen akk i d-yeţwaxelqen, meḥsub tabruragt n wagers, di tlemmast-ines tεenneǧ lqaεa, nmeggez-as ad taweḍ 20.000 n wekdu130 n lqaεa. Aṭas! acu, meẓzi, meẓzi nezzeh i tmuɣli n ʼimsenulfuyen-a. Γef akka nsell, awsaε yewseε d leεǧeb, amecwaṛ-nni si lqaεa alamma d iṭij, i ʼɣ-d-yeţkaden meqqer, ɣef akken nɣil, ziɣ ulac deg-s maḍi, anida ara d-ikad zdat umecwaṛ yellan gar lqaεa-nneɣ tameɣbunt d yitran ireṣsan di tebruragt tuffiɣt madi, ur neḥwaǧ ara yakk ad t-id-neseddu deg useḥseb. Yerna, ilaq ad d-nernu, imesnulfuyen-a zgan ţserriḥen i ufus di tmeddurt-nsen.

VIRGINIA teḍsa-ţ-id. Amxater yeḍsa-d yid-s.

AMXATER. Ad am d-rnuɣ, kra n ssiyad uZeqqa-imɣeddes, ma tebɣiḍ, ţwaqehhren s tmuɣli-ya i ʼɣ-d-ţheggin wigi, zdat-s tamuɣli-nni yellan akka ar tura, d taqmamaṭ kan, nezmer ad nezzi i tεenqiqt timsserit, akken tella tεenqiqt n kra n telmeẓyin. Uġadeɣ deg ʼimecwaṛen iggeεmiren i d-snulfan, amuṭran131, neɣ ula d amxater ad asen-yeεreq webrid s sshala. Ula d lpap, Bab-Igenwan ahat ad iɣab ɣef ʼallen-is. Ihi, a dayen yeseḍsayen, acu, a yelli,
brasmeɣ nezzeh imi sul-ikem telliḍ ɣer tama n baba-m, argaz aggeεmir iwumi nga azal meqqren. Wissen ahat ssneɣ amesqirri-inem...

# VIRGINIA

D ababat Kristoforus n Lalla-Ursul.

# AMXATER

Ih, brasmeɣ nezzeh imi ad tedduḍ d baba-m. Ad kem-yeḥwiǧ, ahat werεad tumineḍ s wannect-a, acu, ad kem-yeḥwiǧ. Sul-ikem meẓziyeḍ nezzeh, teddiḍ d tilawt, anagar taksumt d yidim, ma d temɣer ur tesgil i waqu yuqan. ɣef tuyat n wid iwumi i ţ-yefka Rebbi, aha°, mačči ur tesgil i lebda.

Akken yebɣu yimɣur wemdan ulac win iwumi ur tlaq lfaţiḥa. Uġaɣ, a yelli, ddeqs i-kem-i-d-ṭfeɣ da, axḍib-inem ahat ad yasem, ahat daɣen akken ula d baba-m, annect-a yakk ɣef wayen i ʼm-d-wwiɣ ɣef ʼimtigwen yerna aha tura kra din d ayen ifuten. Azzel ad tceḍḥeḍ ɣef ʼiman-im, ur teţu ara, sellam ɣef ubabat Kristoforus.

Virginia, mi tsellem fell-as s truẓi n tgecrirt, teffeɣ s tɣawla.
# ASAYES 8

# ADIWENNI

Akken yeţɣeyyiz¹³² i fettu-nni

Galileo iwala yeţaẓ-d ɣur-s

Urahib d amecuḥ yeɣra nezzeh

Yeţnadi ad iẓerr sser

Akken ad yaf abrid n tmussni.

Di teɣremt n umesqad¹³³ n Firenze di Rom, Galileo yeţḥessis i urahib-nni amectuḥ winna akken i d-yesbecebcen ɣer tmeẓzuɣt ayen i s-yenna wesnaggur n lpap, mi tefra tejmaεt n Collegium Ṛumanum.

GALILEO. Mmeslay, mmeslay ! Kečč yelsan icettiḍen-nni ayn i ’k-yehwan ini-t-id.

ARAHIB AMECTUḤ. Γriɣ tusnakt, a mass Galileo.

GALILEO. Ad iniɣ d ayen ara tafeḍ, ma tzemreḍ ad tiniḍ 2 rnu-yasen 2, sya ɣer da, ad ffɣen 4.

ARAHIB AMECTUḤ. A mass Galieo, 3 wuḍan aya ur iyi-d-yusa yiḍes. Ur walaɣ amek ara amneɣ fettu-nni i d-ftan akked igensa n Yebter walaɣ yakan.

Dɣa ġemmneɣ taṣebḥit-a ad ẓzaleɣ zik zik, syin ad d-rreɣ ɣur-k.

GALILEO. Akken ad iyi-tiniḍ Yebter ur ɣur-s ara igensa ?

ARAHIB AMECTUḤ. Aha°. Wteɣ armi faqeɣ fettu ftan tella deg-s rrẓana.

Din i faqeɣ i icangalen yellan deg unadi ur neţwalgem, deɣ ġemmneɣ ad ǧǧeɣ tussna n wagguren d yitran. Acu, riɣ ad ak-d-awiɣ d acu d tamentilt¹³⁴ i yedemmiren asnaggur akken ad yebru i kra n tiẓra.

GALILEO. Timental-a ţwassnent, neɣ nndah ?

ARAHIB AMECTUḤ. Aṭas i teswiḍ di tmerẓuga, gziɣ-k. Txemmeḍ ɣer kra n wallalen i d-tesrusuy Teklisya akken ad rren medden aḍar.

¹³² Γeyyez : méditer, réfléchir

¹³³ Amesqad : ambassadeur

¹³⁴ tamentilt : motif, cause
GALILEO. Ur ţaggad, semmi-iten-id kan akka : allalen ufeεεeṣ.

ARAHIB AMECTUḤ. Bɣiɣ ad ak-zwireɣ deg wayen nniḍen. Anef-iyi ad ak-d-mmeslayeɣ ɣef ‘iman-iw. Kkreɣ-d di temnaṭ n Kampania, d mmi-s ‘ifellaḥen. Imawlan-iw d igellilen, d at nniyya. Ssnen kra n wayen yeεnan azemmur, ma deg wayen nniḍen xuṣsen maḍi. Mara ţwaliɣ annufen n Wanes, zeggwiren-d ɣur wallen-iw ‘imawlan-iw d weltma zzin i ukanun, teţen tiremt s uguglu. Ţwaliɣ nnig-sen isulas sberken leqrun n wabbu, ţwaliɣ s umeqqet ifassen-nsen wessren yehba uxeddim d tɣenǧawt urzen. Ur llan ara akken bɣan, acu kra din yerked, arkad yeffren deg weẓlad ẓelḍen. Aẓlad-nsen ɣur-s uniḍen¹³⁵-ines : si tarda ‘icettiḍen yezgan alamma d axelleṣ n tbezrin, akken deg uniḍ n tsemzuyin deg ‘igran uzemmur. Tiwaɣyin iḍerrun yid-sen zgant ţuɣalent-d. Aεrur n baba yessed, ur yessid ara ɣef yiwet tikkelt, yeţessed cwiṭ cwiṭ kra n tefsut yesεedda deg ‘igran uzemmur. Akken daɣen adduden d warraw yerran yemma d tamexluqt teǧǧa tuzuft, tezzin ɣur-s tamudi yezgan.

Tazmert swayes zuɣuren iḍellaεen, deg webrid bu ʼiblaḍen, akken tidi teţcercuṛ, alamma ifukk usawen, tazmert akken ad d-arwen dderya, ih, daɣen akken ad ččen, jebbden-ţ-id si tmeẓrit yezgan, ibaḥen, i ʼsen-d-yeţakk uferreǧ i d-yeţefrufrin seg ʼakal, asekkud deg ʼisekkilen yeţalsen i uzegzew-nsen akken yal aseggas, asekkud daɣen di tmezgida tamectuḥt anida smuzguten yal lḥedd i wawalen i d-teqqar Tektabt. Nnan-asen, nutni umnen, tiṭ n Rebbi tezga fell-asen, teţani deg-sen, cwiṭ teţweswis maḍi, ayen iḍerrun deg umaḍal itezzin fell-asen, akken nutni yeţmehhilen ad seknen ayen iwumi zemren, akken ma llan, ama meẓziyit, ama meqqerit. Imawlan-iw, d acu ara inin limer ad asen-iniɣ ɣef uremmuε n weblaḍ kan d amectuḥ i llan, yeţezzi ulac asġunfu deg ʼigenni d ilem, yeţezzi i yitri ulac deg-s maḍi, anida ara d-ikad gar ʼitran nniḍen. Iwacu yerra, iwacu yelha ṣsber-nni, annuz-nni swayes ţmaggaren aẓlad ? Daɣen iwacu terra tira-nni timɣeddest i ʼsen-d-yesfehmen kra yellan, teqqar kra din d aḍulli, ama d tidi, ama d ṣsber, ama d laẓ, ama d annuz, ihi tura akka ziɣ yella wanida tecceḍ ? Aha°, ad waliɣ tamuɣli-nsen ara tekcem tuggdi, ad ten-waliɣ amar sersen tiɣenǧawin-nsen ɣer yini nnig ukanun ad waliɣ amek ara ḥulfun ziɣen ţwak̇elxen, twaɣurren. Ihi, ziɣen ulac tamuɣli n tiṭ i d-yezgan fell-aɣ ? ara inin. Ihi, d tiṭ-nneɣ ara ireṣsin deg-neɣ s ʼiman-

135 Unniḍ, tallust : cycle
nneɣ, nekkni ur nessin, d imɣaren, neḥfa ? Ihi, ulac win ara ɣ-d-imudden tamtilt nniḍen anagar ta i swayes neţeḥrurud di lqaεa, itri uqmiḍ, ur nezmir i iman-is, ulac kra itezzin fell-as ? Ihi, ulac anida ara teffeɣ lmizirya-nneɣ, laẓ, mara yili ulac učči, yexwa uεebbuḍ, mačči d ajerreb kan. Tinimar d kennu, d azuɣer, ulac deg-sent ţwab. Tura ahat tegziḍ, ayɣer ufiɣ di fettu n Wegraw-Imɣeddes aɣiḍi n tyemmaţ, aḥunnu meqqren ?

GALILEO. Tamella136 deg ʼulawen. Ahat triḍ ad d-tiniḍ ur ufan d acu ara ččen, ccrab swan-t, icenfiren kkawen, i ʼsen-d-yeqqimen anagar asuden uqenḋur. Ayɣer akka yezga wulac ? Ayɣer tannumi di tmurt-a d tannumi n tkufit tilemt d uxeddim alamma nemmut ? Gar tejnanin yeččuren d aḍil, i yiri n ʼigran n ʼirden ! Ifellaḥen-agi-nwen ad ţxelliṣen i lgirrat i d-yesenker wexdim n Σisa ama di Spenyul ama deg Walmanen. Ayɣer akka yesers lqaεa di tlemmast n umaɣrad ? Akken Azeqqa-Imɣeddes ad yenṭed di tlemmast n lqaεa ! D aya i d tideţ yellan ! Ih, ɣurek azref mačči d imtigwen i ten-yerḥan, i ten-yerḥan d ifellaḥen-a n Kampania. Ur iyi-d-bedder ara kan tidak n zzin i swayes i d-igellu leεmer ! Tezriḍ amek i d-teţakk temḥayt mm tjuhreţ tajuhreţ-ines ? Ad tili tuḍen, aṭan ara ţ-yawin, ad tdel s imetman-is kra n lhemm i ʼs-ikecmen tesṭaṣer deg-s, akka am ubeεεa n ʼijdi. Dɣa cwiṭ ad ţ-ineɣ. U a sriɣ-as i tjuhreţ, ɣur-i tif-iţ temḥayt iṣeḥḥan. Tuẓult137 ur tcudd ara ɣer weẓlad, ay aεziz-iw. Limer imdanen-nwen rebḥen, tthennan, zemren ad segmun tuẓult n rrbeḥ d tumert. Ma d tura, tuẓult-a n ʼimdanen yeqlunǧan d akal yeqlunǧan i ţ-id-yeţakken, daymi ugiɣ ad ţ-qebleɣ. Lpumpat-nni n waman timaynutin i d-snulfaɣ zemrent ad suffɣent lberhan ur nelli deg ufultu138-ya n nnig medden. « Gmut, arwet », tura akka igran ḥeccden, lgirrat sengrent-kken. Ilaq ad skiddbeɣ i medden ?

ARAHIB AMECTUḤ, deg uherwel meqqren. Timental meqqren akken ad nesusem d talwit deg iman n ‘imeɣban.

GALILEO. I limer ad twaliḍ tamsimirt139 n Cellini i d-yesers da ukrarsi-nni n umkater Bellarmin tanzayt-a ? Ay aεziz, dɣa akken ad iyi-d-fken irwan140 imi ǧǧiɣ di talwit lerwaḥ ʼimawlan-nwen, tiɣurad fkant-iyi-d ccrab-nni i d-ẓman s tidi n twenza-nsen, ccrab, ulac win ur neẓra yuddam-d s wudem uXellaq.

136 Tamella : bonté, compassion, miséricorde

137 Tuẓult : vertu

138 Afultu : harrassement

139 Tamsimirt : horloge

140 Irwan : récompense
Limer ġemneɣ  ad susmeɣ,  ad susmeɣ ilmend n kra yellan kan d menwala :

liser, afukku ukummu, atg…

# ARAHIB AMECTUḤ.

A mass Galileo, nekk d agurram.

# GALILEO.

Kečč daɣ d amussnaw n tfizikt. Yerna twalaḍ Wanes iteddu s wannufen. Hatan, sikked kan ɣer beṛra ! Yesken-d d kra seg usfaylu. Twalaḍ akkin yiwen uPriap d amectuḥ,  yeqreb taɣbalut, tama n terselt¹⁴¹ ? D arebbit n tebḥirin, n yigḍaḍ akked imakaren, yiwen uġeswaḥ ur yeţneḥcam, 2000 iseggasen fell-as ! Wihin, ma tebɣiḍ, ur yeskerkis ara aṭas. Tura ad nezqef kan da, yak ula d nekk d mmi-s n Taklisya. Tessneḍ aheǧǧu¹⁴² wis 8  n Horas ?

Ţalseɣ-as taɣuri, ussan-a, yeserkad kra allaɣ. Yeddem-d tadlist d tamectuḥt. Imudd-as awal i Priap-agi, tasbeddit tamectuḥt di tebḥirin n tewrirt n Esquilin.

Akka i ţ-id-ibeddu :

« Lliɣ d taqameţ n tneqleţ

Aṣɣar ur ɣur-s azal, ṣsanaε yewqeε

D acu ara imagg yis-i, d aPriap neɣ d tasellumt,

Yesuffeɣ-iyi-d d arebbit… »

Dɣa tɣileḍ Horas ad yagwi tasellumt akken ṭabla ad teţuḥeţem fell-as deg usefru-nni ? A mass, tamuɣli-inu srusuyeɣ ɣef zzin ad temmudel, ma akken ţwaliɣ amaḍal n Wanes ulac deg-s annufen ! Ur nzemmer ara ad d-nesnulfu timacinin swayes ad d-nesalay aman seg ʼisaffen ma yegdel fell-aɣ unadi ɣef tamacint taġeεemirt yezgan zdat wallen, tagi ʼigerbuzen itezzin deg ʼigenwan.

Asemlili n tɣemmart ukerdis ur yezmir as yeţubeddel akken kan ara tebɣu Tejmaεt n Taklisya. Ur zmireɣ ad d-afeɣ tazirezt igerbuzen itezzin deg ʼigenwan amek ara teddu d tzirezt d tin n sstutat irekben afus ʼimeṣlaḥ ţrabaεent amzun ɣef ʼijedεan.

# ARAHIB AMECTUḤ.

Ihi, ur tumineḍ ara ma tideţ dɣa d tideţ, ad d-tifrir ɣas ur d-ngir ara iman-nneɣ ?

# GALILEO.

Aha°, aha°, aha°. Ara d-yifriren anagar amur n tideţ ara d-nesifrer ; azehhed n tezɣent anagar ma tella d tin n yimdanen yeddan d tezɣent. Temmeslayeḍ ɣef ʼifellaḥen n Kampania amzun d tidelt¹⁴³ ɣef ʼitemma-nsen ! Amek ara yeqbel yiwen akken asemlili n tɣemmar ukerdis¹⁴⁴ ad yeffeɣ mgal

¹⁴¹ Tarselt : laurier

¹⁴² Aheǧǧu : satire

¹⁴³ Tidelt : mousse végétale

¹⁴⁴ Akerdis : triangle
ayen bɣan nutni ! Tura ma ur sfezwin ara, ma ur lmiden ara axemmem, timacinin swayes aya sswayen ulawumi-tent. D tawaɣit, yeţkad ṣsber ṣebbren ɣer  Rebbi, acu, anida yerra  zzεef ara zeεefen syis ?

# ARAHIB AMECTUḤ.

Dayen rmin¹⁴⁵ !

# GALILEO.

Iḍegger-as aḥettuf n warusfusen. Yak d amussnaw n tfizikt, a mmi ? Atan da usegzi n wamek i d-iḍerru warag¹⁴⁶ ugaraw d uwexxer-ines. Acu, ur yesfk fell-ak ad t-teɣreḍ, tesliḍ ? Dayen, teqqareḍ-t yakan ? D amussnaw n tfizikt.

Arahib amectuḥ yezzer deg tɣuri n lekwaɣeḍ.

# GALILEO.

Taḍfuṭ useklu n tmussni. Atan yeɣli deg-s s wučči. Agdaẓ¹⁴⁷-is ad iɣellel, acu ilaq ad yečč seg-s, umeɣbun-iw uġerḋud. Tikkwal  qqareɣ-as qebleɣ ad ṛbuɣ 10 ʼiɣallen ddaw tmurt di dderb ideg ur d tkeččem tafat ma yella zemreɣ ad sssineɣ d acu i d tafat, biţa. Tawaɣit, ayen ssneɣ iḥeţem fell-i ad mleɣ i wiyaḍ. Tagi d ccina¹⁴⁸ meqqren, yeţawi ɣer ccum. Acḥal ara qqimeɣ akken ad izmireɣ ad t-ţsuɣuɣ di tillas – Din i tenna ḥerr.

# ARAHIB AMECTUḤ

yesken-d tineqqiṭ deg urusfus. Tanfalit-a, ur ţ-gziɣ ara.

# ARAHIB AMECTUḤ.

Ad ak-ţ-id-segzuɣ, ad ak-ţ-id-segzuɣ.

145 Rmi : fatigué [être]

146 Arag : flux

147 Agdaẓ : damnation

148 Ccina : défaut, tare, vice
# ASAYES 9

# AGGWAḌ N LPAP AMAYNUT DI VATIKAN, D ARGAZ N TUSSNA,

AD D-YERR ASIREM I GALILEO, YESUSMEN 8 ‘ISEGGASEN, AKKEN AD YUΓAL S ANADI IGEDLEN ΓEF TBERBAC N ‘IṬIJ

Tideţ di lǧib

Iles ddaw useksut

Yesusem 8 d aseggas

Tideţ teţemmil abrid-is

Axxam n Galileo di Firenze. Imeḍfaren n Galileo. Federzoni, Arahib amectuḥ akked Andrea Sarti, tura d ilemẓi, nnejmaεen, d tamsirt n tfizikt tanermit. Galileo, s yiman-is, ibedd, yeqqar tadlist. Virginia akked Massa Sarti ţxiḍint ssdaq.

# VIRGINIA.

Asegnu¹⁴⁹ n ssdaq irennu-d tumert. Wagi akka, liẓar-a i ṭabla ɣezzifen, i ‘inebgawen, Ludovico iḥemmel ad ilin inebgawen. Acu ilaq ad yegnu akken ilaq, yemma ula d acu i ‘s-yeţensaren ulamma d lxiḍ. Ur ara akked tedlisin n baba. Akken daɣen ubabat Kristoforus.

# MASSA SARTI.

D iseggasen-aya ur yura tadlist.

# VIRGINIA.

Ad iniɣ ifaq yezzer di tuccḍa. Assen di Rom, yiwen ssid deg widak yeţekkin di tecwawt n at ddyana, aṭas i yi-yesegza ɣef tesnaggurt. D imecwaṛen i iɣezzifen aṭas !

# ANDREA,

mi yeţaru amahel n wass deg ufelwi. « Lexmis azizwu. Igerbuzen yeţifliwen.» – Ilaq ad nheggi agris, taqaẓant teččur d aman ; tacihant ; tisegnit n wuzzal ; tadlist n Aristot. Ireg ad d-yawi yakk iġerwazen-a.

Widak nniḍen sikkiden tidlisin. Ad d-yekcem Filippo Mucius, amussnaw d alemmas di leεmer. Ikad yeţcewwel kra.

149 Gni : coudre ; asegnu : couture
MUCIUS. Tzemreḍ ad as-tiniḍ i mass Galileo ad yeqbel ad t-ẓreɣ. Yesiẓer150 fell-i ur iyi-yesla.

MASSA SARTI. Yak dayen ur ira ad k-iẓer.

MUCIUS. Ad am-d-yerr Rebbi lxir ma tḥelleḍ-t. Ilaq ad t-mmeṣlayeɣ.

VIRGINIA tewweḍ ɣer tḋrejtin. A baba!

GALILEO. D acu yeḍran?

VIRGINIA. D Mass Mucius!

GALILEO. Yesuli allen-is, yureg ɣer tḋrejtin, imeḍfar-is deffir-s. D acu i k-id-yewwin akka?

MUCIUS. A mass Galileo, anef-iyi kan ad ak-d-segziɣ ayen yellan di tedlist-iw, anida akken amzun kkateɣ di tiẓra n Kuperknik ɣef tuzzya n lqaεa. Nniɣ...

GALILEO. D acu daɣen ara ʼɣ-tesegzuḍ? Yak temsadaḍ akked fettu n 1616 n Wegraw-Imɣeddes. Deg uzref-ik i telliḍ. D tideţ teɣriḍ tusnakt da ɣur-neɣ, acu, mačči d azref-nneɣ ad ak-nsel ad d-teqqareḍ sin rnu-yasen sin ad d-fken 4. D azref-ik daɣen ad d-tiniḍ atan abeεεa-ya – yesuffeɣ-d si lǧib-is abeεεa d amectuḥ, iḍegger-it alamma d adda n tḋrejtin – atan abeεεa-ya yefferfer, alamma d ssqef.

MUCIUS. A mass Galileo, nekk...

GALILEO. Ur d-ggar ara ilɣiten yezgan! Nekk, ula d ţerka ur iyi-turiz ara akken ad kemmleɣ deg usikked-inu.

MUCIUS. A Mass Galileo, yella wayen yugaren ţerka.

GALILEO. Ad awen-iniɣ: win ur nessin tideţ d ajeɣluf kan. Ma d win i ţ-yessnen isemma-yas tik̇erkas, win d amdugi151! Ffeɣ seg wexxam-iw!

MUCIUS. Yeġemggem. Γur-k azref. Yeffeɣ.

Galileo yuɣal ɣer tzeɣwit-ines umahel.

FEDERZONI. Bnaqes acu, akka. Mačči d argaz yemmden, limer mačči d anelmad-inek i yella, ur as-ţgen maḍi ccan. Tura akka, amek ihi? Zemren ad d-inin kra n wayen yezmer Galileo ad t-yesɣer, wagi yesla-yas, dɣa ad iqirr kra din di tik̇erkas.

MASSA SARTI. Iɣaḍ-iyi umexluq-a.

VIRGINIA. Zik baba iḥemmel-it aṭas.

MASSA SARTI. A Virginia, limer d lebɣi ad mmeslayeɣ yid-m ɣef tsulya-agi-inem. Tura sul-ikem meẓziyeḍ nezzeh yerna twalaḍ yemma-m ulac, ma d

150 Siẓer: condamner

151 Amdugi: criminel
baba-m atan yesruruy iceqqufen n wegris sufella n waman. Ma tuɣeḍ d awal- iw, i tmeɣra-inem, ur ilaq ara yakk ad as-sutreɣ kra. Akken teɣzi n ddurt, yerna di tiram, mara d-nnejmaεen ʼilmeẓyen, ad d-iberru kan ʼimi-s, ur ɣur-s ara tamuzunt n leḥya, leḥya d ayen werǧin yessin. Yerna tura ur d-gireɣ yakk tigi di ddehn-iw, ţḥebbireɣ amek ara nemagger imal. Ur yella wacu ara m-d- rnuɣ, nekk, ur ssineɣ, ur ɣriɣ. Acu, ur ilaq ara yiwen ad iger iman-is di taluft am ta. Dacu, ɣef akken ţwaliɣ yesefk ad tawḍeḍ alamma d tazdawit, ad teẓreḍ asnaggur n tideţ, ad am-d-yesali tafelwit ugezzen, akken meqqar ad teẓreḍ d acu i kem-iruǧan. Ayɣer akka i d-teḍsiḍ ?

VIRGINIA. Dayen kra din imugg.

MASSA SARTI. Tewwel ad tẓer. D acu i ʼm-d-icar ?

VIRGINIA. Ilaq ad ḥadreɣ teɣzi n 3 wagguren, imi iṭij atan di tesga uΓetuḍ¹⁵², syin ad yali alluy yelhan nezzeh, ad yifrir usigna. Ma daygella reṣsaɣ allen-iw deg yeBter, zemreɣ adf inigeɣ anida i yi-yehwa, imi nekk d aΓeṭuḍ.

MASSA SARTI. I Ludovico ?

VIRGINIA. Neţa d tasga n yiZem. Tesusem cwiṭ. Ahat d imcihwi. Timirt.

VIRGINIA. Σeqleɣ lheffa-ya. D tikli unilay¹⁵³, mass Gaffone. Ad d-yekcem mass Gaffone, anilay n tezdawit.

GAFFONE. Wwiɣ-d kan tadlist ara yiqin ahat baba-m. Ţxil-m, i wudem r-Rebbi, ur d-ţcewwil ara mass Galileo. D ayen i d-yekkan nniɣ lebɣi-w, am akken tadqiqt yeţwakren i uggeεmir am neţa, i Ṭelyan akk iwumi i ţ-ukren. Tadlist, aţan ihi ad ţ-serseɣ s uḥader gar ʼifassen-im, syin ad rgeɣ xmat-xmat ɣef tfednin. Ad yeffeɣ. Virginia tmudd-as tadlist-nni i Federzoni.

GALILEO. Γef wacu i d-teţawi ?

FEDERZONI. Ur ẓriɣ ara. Yebda yeţennen¹⁵⁴. « De Maculis in sole¹⁵⁵.»

ANDREA. Tiberbac n yiṭij. Atan daɣen wayeḍ ! Federzoni yefka-yas tadlit, nnig wul-is.

ANDREA. Ḥess kan s wacu i d-yezwar. « I Galileo Galilei, tiɣurad meqqren maḍi di tfizikt, sul-it yedder. »

152 Aɣeṭuḍ : Capricorne

153 Anilay : recteur

154 Nnen : épeler

155 De Maculis in sole : Taches au soleil
Galileo yuɣal ɣer tedlist-nni, yezzer deg-s.

ANDREA. Γriɣ ayen yura uHulanḋi Fabricius ɣef temsalt-a. Iɣil d igwlafen n warẓezen i d-yeţεeddayen gar lqaεa d yiṭij.

ARAHIB AMECTUḤ. Ad yili deg-s ma, a mass Galileo? Galileo ur as-d-yerra ara.

ANDREA. Di Paris, di Praġ, ɣilen d iraggwen n yiṭij.

FEDERZONI. Mmm.

ANDREA. Federzoni icukket.

FEDERZONI. Di leεnaya-nwen, ur iyi-d-ggaret ara di taluft-a. Nniɣ-d « mmm », d aya kan. Nekk d alekkwan kan n tlantiyin, ţlekkwineɣ tilantiyin, kunwi tesikkidem yis-sent, teţanim ayen yellan deg ʼigenni, ayen teţwalim mačči d tiberbac, acu d « imaculis ». Amek ara cukkteɣ kra? Acḥal d tikkal i ʼwen-d-nniɣ ur zmireɣ ara ad ɣreɣ tizmamin, s talitinit i yurant. Mi izeɣɣel, icaweε156 s tcihant. Ssniwa teɣli-yas ɣer lqaεa. Galileo iqerreb-d, ur d-yenna awal, yeddem-iţ-id.

ARAHIB AMECTUḤ. Yella uhezhez deg ucukket; wissen ayɣer.

ANDREA. Tura 15 wussan aya, yal ass mara yili d iṭij, ţaliɣ alamma d ssqef ddaw uqermud. Anida iceqqeq akken uqermud, ikeccem-d uẓenzar d usdid maḍi. Syinna, nezmer ad d-necelqef tugna n yiṭij tennegdam sufella n tferkit n lkaɣeḍ. Walaɣ taberbact annect n ‘izi, temɣillew amzun d asigna amectuḥ. Teţembiwil. Ayɣer ur nesenqad ara kra ɣef tiberbect-a, a mass Galileo?

GALILEO. Ayɣer? Acku aql-aɣ nmehhel ɣer ‘igerbuzen ifliwanen.

ANDREA. Ssellat yellan ɣer yemma ččurent d tibratin. Turuft akkw tebɣa-d tidmi-inek. Tisellet-inek tura meqqret, dayen ur tezmireḍ ad tesusmeḍ.

GALILEO. Rom tunef-as i tsillet-inu ad timɣur imi susmeɣ.

FEDERZONI. Tura ur k-id-tṣaḥ ara tsusmi.

GALILEO. Ur ilaq ara daɣen ad qebleɣ ad ţwazelfeɣ nnig tmess s yisɣaren am tmessaṭ n yilef.

ANDREA. Γef akka teţwaliḍ dɣa tiberbec n yiṭij teţekki di taluft? Galileo ur as-d-yerra ara awal.

ANDREA. Ihi ad neqqim kan akka ɣef ‘iceqqufen n wegris; akka ur k-ţḍurrun ara meqqar,

GALILEO. Swa-swa. Agemmir157-nneɣ, a Andrea!
ANDREA. Ma d ayen yeεnan asiflew ugerbuz, ad nurdu ur iεelleq ara ɣer talɣa-ines, εelleq ɣas ma yella fessus neɣ ẓzay ɣef ʼaman.

GALILEO. D acu i d-yenna Aristot?

ARAHIB AMECTUḤ. « Discus latu platique... »

GALILEO. Asuɣel, asuɣel!

ARAHIB AMECTUḤ. « Aḍebsi n wegris d ahrawan, d asebḍan yezmer ad yifliw ɣef ‘aman, ma d tisegnit n wuzzal ad tezzer.»

GALILEO. Ayen, ɣef akka i d-yenna Aristot, agris ur itezzer ara?

ARAHIB AMECTUḤ. Acku, hrawet, sebḍet, dɣa daymi ur tezmir ara ad tcerreg aman.

GALILEO. Akka. Mudden-as-d aceqquf n wegris, yesers-it ɣef tqaẓant. Tura ad skemreɣ ɣer wegris akken ad yaweḍ idda n taqaẓant. Ad kksen asudded ‘ifassen-iw fell-as, Dacu ara yeḍrun?

ARAHIB AMECTUḤ. Ad yali d asawen.

GALILEO. Swa-swa. Γef akka neţwali, yezmer ad icerreg aman ticki ara d-yali. Fulgenzio!

ARAHIB AMECTUḤ. Ihi, di taggara, ayɣer akken yeţifliw? Yak agris ẓẓay ɣef ‘aman imi d aman ungiden.

GALILEO. Ihi, i limer d aman iḥulen?

ANDREA. Agris ilaq ad yili fessus ɣef ʼaman, mulac ur yeţfliw ara.

GALILEO. Eyyah!

ANDREA. Akken am s tegnit n wuzzal. Ayen fessus ɣef ʼaman, ad yifliw, ayen ẓẓayen fell-as ad yezzer. D aya i ilaqen ad d-yeţwasken.

GALILEO. Andrea, ilaq-ak ad tlemdeḍ asmeḍren s ukazi. Awi-d tisegnit-nni n wuzzal. Tiferkit n lkaɣeḍ. Uzzal dɣa ẓzay ɣef ʼaman?

ANDREA. Ih ẓzay.

Galileo yesers tisegnit-nni ɣef yiccer n lkaɣeḍ, yesers-iten akken ɣef ʼaman.

GALILEO. D acu akka yeḍran?

FEDERZONI. Tisegnit teţifliw! Sidna Aristot, werǧin selk̇en-t! Ţaḍṣan.

GALILEO. Yiwet di tmental tigejdanin deg wezlaḍ n tussniwin dakken ɣilent iman-nsent beɣrent, nutenti tugeţ d zzux kan. Iswi-nsent, mačči d tildin n tewwurt i rrẓana ur neţfakka, iswi-nsent d asrus n tlisa i unnezri ur neţfakka. Jerrḍet tizmilin-nwen.

VIRGINIA. D acu akka yellan?
MASSA SARTI. Tal tikkelt ata ţaḍsan, sexlaεen-iyi kra. Wissen iwacu akka ţaḍsan.

VIRGINIA. Baba yeqqar imussnawen n teddyanit ɣur-sen anina n tnaqust, ma d imussnawen n tfizikt ɣur-sen taḍsa.

MASSA SARTI. Brasmeɣ, akka meqqar, mačči am zik, ur yezga yesik̇id di temsk̇idet-nni-ines. Imir-nni d tawaɣit.

VIRGINIA. Tura, yesrusuy kan iceqqufen n wegris sufella n waman, akka, ur d-igellu ara s wayen ara iḍurren s tugeţ.

MASSA SARTI. Ur ẓriɣ ara.

Ad d-yekcem Ludovici Marsili, s icettiḍen n yinig, iḍfer-it-id wexdim iḃubb ifecka. Virgina tuzzel ɣur-s yesemḥalleq-as.

VIRGINIA. Ziɣ ad d-taseḍ, ayɣer ur iyi-d-tenniḍ ara di tebraţ ?

LUDOVICI. Lliɣ kan di lemsaq-a, usiɣ-d ad sfeqdeɣ ɣer tfeṛrant-nneɣ n Bucciole, dɣa ur ḥtimeɣ ara ur d-ţawḍeɣ.

GALILEO, am akken d azanaz. Anwa akka ?

VIRGINIA. D Ludovici.

ARAHIB AMECTUḤ. Ur t-twalaḍ ara ?

GALILEO. Ahh, Ludovico. Ireg ad t-yemagger. Amek teḍra d ijedεunen-nni ?

LUDOVICO. Ur ten-yuɣ wara, a mass.

GALILEO. Sarti, assa d tameɣra. Ader kan awi-d tacmuxt n ccrab-nni asiqil¹⁵⁸, aqdim-nni !

Massa Sarti treg akked Andrea.

LUDOVICO, i Virginia. Am akken werraɣeḍ. Deg umazir¹⁵⁹, dinna ad tafeḍ iman-im. Yemma teţraǧu-kem i ctember.

VIRGINIA. Raǧu kan, ad as-sekneɣ taqenḋurt-nni n tmeɣra !

Teffeɣ s tazzla.

GALILEO. Qim.

LUDOVICO. Sliɣ qqaren taɣuri tesɣareḍ di tezdawit tjebbed-d nnig n 1000 inelmaden, a mass. Γef ʼacu akka teţmehhileḍ ussan-a.

GALILEO. D ayen n menwala yezgan n yal ass. Tεedda^d-d si Rom ?

158 Asiqil : sicilien

159 Amazir : campagne
LUDOVICO. Ih. Uqbel ad ţuɣ, yemma teqwa-yak ɣef wamek i tqubleḍ taseglut¹⁶⁰-nni n tiberbac n yiṭij i d-sersen iHullanḋiyen.

GALILEO, s wawal uḥḍim. Tanemmirt meqqren.

Sarti d Andrea wwin-d lkisan d ccrab-nni. Akken llan, zzin-d i ṭabala.

LUDOVICO. Di Rom, deg waggur-a n furar, atan ufan-d ɣef wacu ara ţmeslayen yal ass. Kritofurus Clavius yenna yuġad aḍewwer-nni n lqaεa i yiṭij ad d-yuɣal segmi akka i d-rebgen tiberbac-a n yiṭij.

ANDREA. Fiḥel ma nga-yas aɣbel.

GALILEO. Llan isalan nniḍen di Tmurt timɣeddest, i widak yesaramen ddnub amaynut si lǧiha-w ?

LUDOVICO. Ihi teslam Sidna-Ababat atan ikeṛreb ?

ARAHIB AMECTUḤ. Eyyah !

GALILEO. Anwa i d-beddren akka ad yeṭef ak̇ersi-ines ?

LUDOVICO. I yezgan deg ʼawal d isem n Barberini.

GALILEO. Barberini.

ANDREA. Mass Galileo yessen Berberini.

ARAHIB AMECTUḤ. Amaxter d amusnak.

FEDERZONI. Argaz n tussna ɣer Uk̇ersi-Imɣeddes ! Timirt.

GALILEO. Atan ihi tura ḥwaǧen irgazen am neţa, wid yeɣran kra n tusnakt. Bdant ferrunt temsal. A Federzoni, ahat ad d-yaweḍ  wass anida fiḥel ma nesikkid akka d wakkin akken ad d-nini sin d sin ţakken-d 4.

I ludovico. Iεǧeb-iyi ccrab-a. I kečč, d acu i d-tenniḍ ?

LUDOVICO. Ih, yelha.

GALILEO. Ssneɣ taferrant-is. Anida teẓza d taqerbuzt, tesawen, d aḥsam, aḍil qrib d azegzaw. Ccrab-a, ḥemmleɣ-t.

LUDOVICO. Ih, a mass.

GALILEO. Llan deg-s imeḍqan n tili. Yerna, qrib d aẓidan, acu icaḍ-as « qrib ». Andrea, jmeε kan dduzan, agris, taqaẓant, tisegnit.  Ḥemmleɣ taεebbuṭ-iw. Mačči d ayla-inu uẓider¹⁶¹ ɣef ʼikuydiyen i ʼs-isemman i uεebbuḍ tuzzfa. Qqareɣ : acihwi d tebɣes, yiwen-nsen.

ARAHIB AMECTUḤ. D acu d-tġemmneḍ ad t-txedmeḍ ?

FEDERZONI. Ad as-nales i tedyant-nni n lqaεa itezzin i yiṭij.

¹⁶⁰ Taseglut : orgie

¹⁶¹ Aẓider : patience, constance, persévérance
ANDREA, yeţzenzun. Taktabt teqqar-d ur teţembiwil lqaεa. Izewwaxen ţwerrin-d amek : aţan tezga qejmuri, assa, azekka, i lebda. Sidna-Ababat-nneɣ yeṭef-iţ-id seg ʼimeẓzuɣen. Acu, tezga teţezzi.

Andrea, Federzoni d urahib amectuḥ uzzlen ɣer ṭabla usirmet¹⁶², ad d-kksen ayen yersen fell-as.

ANDREA. Ahat nezmer ad naf ula d iṭij itezzi. Akken ara tferḥeḍ, a Marsili ?

LUDOVICO. Ayɣer akka teţeqliliḥem ?

MASSA SARTI. Σni ad tuɣaleḍ s allal-nni n twaɣit, a mass Galileo ?

GALILEO. Armi d tura i gziɣ ayɣer i k-id-tuzen yemma-k ɣur-i. D Barberini i yeţalin ! Tamussni tikkwal teţuɣal d arumsu, anadi yeţuɣal d taɣbalut n tedfi. Ur yeḍlim ara Clavius, tiberbac n yiṭij cqant-iyi. I ccrab-agi-inu iεǧeb-ak, a Ludovico ?

LUDOVICO. Rriɣ-ak-in yakan, a mass.

GALILEO. Dɣa iεǧeb-ik d tideţ ?

LUDOVICO, s taɣert umeslay. Ih, iεǧeb-iyi.

GALILEO. Ihi, tzemreḍ ad tetmaḋaḍ ccrab n wergaz neɣ yelli-s fiḥel ma tenegmiḍ¹⁶³ ad yeǧǧ ṣsneεa-s ? D acu id-yewwin yelli ɣer tasnaggurt ? Annufen n Wanez ur ţesniflen axuzziḍ-ines.

MASSA SARTI. Tentiḍ asqunneẓ. Tura kan ad d-awiɣ Virginia.

LUDOVICO, yeṭef-iţ-id. Di tfamilin akka am tin-iw tisulya mara d-yeḍru mačči ɣef yeεnan kan tuzuft.

GALILEO. 8 ʼiseggasen-a, yella win i ʼk-yegguman ad taɣeḍ yelli imi ţwacenġleɣ ur ffiɣeɣ si ţemrit ?

LUDOVICO. Tameṭut ara aɣeɣ ilaq ad tezdi daɣen aqerru mara teqqim di tmezgida n taddart-iw.

GALILEO. Tebɣiḍ ad d-tiniḍ ixemmasen-ik ur ţxelliṣen ara lalla-nneɣ izedɣen tiɣremt ?

LUDOVICO. Ihi, yella daɣen waya.

GALILEO. Andrea, Fulgenzio, awit-d kan lemri-nni n wanas d wegdil ! Tura ad n-serseɣ tugna n yiṭij fell-as ; akken txeddmeḍ, a Andrea. Andrea s urahib amectuḥ rgen ad d-awin lemri akked wegdil-nni.

LUDOVICO. Di Rom, ddeqs aya, tegguleḍ, a mass, yerna teserseḍ-t di lkaɣeḍ, ur tuɣaleḍ ad tegreḍ iman-ik di taluft-a n lqaεa itezzin i yiṭij.

162 Asirmet : expérimentation

163 Negmi : exiger
GALILEO. Ah dinna! Lpap yellan imiren d adeffiran!

MASSA SARTI. Imiren! Yak ar tura werεad yemmut!

GALILEO. Drus kan i ʼs-d-yeqqimen! Gerrzet kan lexyuḍ i teṭituct. Ilaq ad as-nruḥ s ţawil. Amek ihi, nezmer ad asen-nerr i tebratin-nsen, neɣ ala, a Andrea?

MASSA SARTI. « Drus kan i ʼs-d-yeqqimen! » 50 n tikkal ara iwezzen wergaz-a iceqqufen-ines n wegris, akken iwala kra yeččur-as tiṭ, atan dɣa yedderɣel, kra din yumen-it!

Sersen agdil-nni.

LUDOVICO. A mass Galileo, ma yewweḍ-d lajel-is ad yemmet Sid-nneɣ lpap, winna ara yawḍen akken yebɣu iḥemmel tussna, ilaq ad yeg ccan i tfamilin ara t-iḥemmlen di tmurt-a.

ARAHIB AMECTUḤ. Rebbi ixleq-d ddunit taɣrant, a Ludovico; Rebbi ixelq-d allaɣ n wemdan; Rebbi ad iεemmed i tfizikt.

MASSA SARTI. Tura, yella wacu ara k-iniɣ, a Galileo. Walaɣ mmi yekcem di ddnub n « termitin », n « tiẓra », n « uḥekkeṛ », ur zmireɣ ad t-id-ṭfeɣ. Tekkreḍ mgal tiɣurad, dɣa εeggent-ak-d yiwen webrid. Imaxtaren imeqqranen maḍi seṛwan-ak awal akken ara t-seṛwun i ujedεun yuḍnen. Yiwet teswiεt akken, terriḍ kra aḍar, acu, tura sin wagguren aya, mi tezri tmeɣra n Tadist Zeddigen¹⁶⁴, faqeɣ-ak tuɣaleḍ s tuffra ɣer « uḥekkeṛ »-nni. Deg ugranyu! Ur ak-in-rniɣ awal, ɣas ẓriɣ d acu tesxuntuceḍ. Uzzleɣ ɣer tmezgida saɣeɣ-as tacemmaεt i sidna Yusef. Taluft-a, d ayen iwumi ur zmireɣ. Mara nili di sin yid-neɣ kan, yeţuɣal-ik-id leεqel, teqqareḍ ilaq ad tarzeḍ iman-ik imi tella deg-s tuggdi, acu sin wussan kan usirmet tuɣaleḍ ar din, tugareḍ tidak-inek n zik. Ma tura deg uqerru-w ǧahennama nekk yeqqimen da ɣur-k, d ccɣel-iw, ma d kečč, ur ɣur-k azref ad terkiḍ lehna n yelli-k s iḍarren-nni annect-ilaten.

GALILEO, d asgermag. Awit-d taggugẓert¹⁶⁵-nni!

LUDOVICO. A Guiseppe (Yusef), awi kan ifecka ɣer tkerrust. Axdim-nni yeffeɣ.

MASSA SARTI. Berraɣ deg-s ma yeḍra yid-s kra. Inʼas-t tura keččini! Teffeɣ s tazzla, tacemmuxt-nni deg ufus-is.

LUDOVICO. Atan walaɣ kra din theggaḍ-t-id. A mass Galileo, nekk d yemma, di tgemmmi-nneɣ n Kampania i nezdeɣ 3 imuren deg useggas,

164 Tadist Zeddigen: Immaculée Conception

165 Taggugẓert, atiliskop: téléscope
zemreɣ ad ak-ggaleɣ, ifellaḥen-nneɣ ur cliεen ara maḍi deg uḥettec-agi-inek ɣef ʼigensa n Yebter. Axeddim xeddmen deg ʼakal yewεer mačči d kra. Acu, limer ad slen tudin¹⁶⁶-a yekkaten deg webrid imɣeddes n Taklisya d ayen ur ţuεeqben ara, zemren ad rwin. Ihi, ur ilaq ara ad teţuḍ imeɣban yezzren deg tibbuhelt, ur ferrzen ara gar tlufa. Wigi ugaren axuten, d ayen ur teţamneḍ. Mi slan kan  tella taḍfuţ sufella useklu-ines, ad ǧǧen din din axeddim-nsen, ad ţ-rren i ustewtew.

GALILEO, yecleε. Eyyah ?

LUDOVICO. Ih, d axuten. Mara ad d-asen ɣer tgemmi ad d-cetkin ɣef kra n tmeqlect, yemma ilaq-as ad d-teddem aqjun ad yečč ajelkaḍ zdat-sen akken ad d-uɣalen s abrid n weɣyud¹⁶⁷, uṣeggem d wekyas. Kečč, a mass Galileo, mara tinigeḍ, tikkwal teţwaliḍ-d si tkerrust igran n wekbal ǧuǧǧegen, teseţeḍ azemmur-nneɣ s ucaci¹⁶⁸, trennuḍ-as aguglu, acu, ur teţwaliḍ aneεţeb swayes i ten-id-ngemmer, d wakken tlaq tεessast ara yezgun fell-asen.

GALILEO. Ay aqcic, nekk ur teţeɣ ara azemmur s ucaci. Yeqbeḥ. Aql-ak tseţeḍ deg ʼakud-iw. Iger tiɣri ɣer berra.  Tufam agdil-nni ?

ANDREA. Nufa-t. Ad d-tawḍeḍ ?

GALILEO. Mačči d iqjan kan iwumi teseṛwayem ajelkaḍ akken ad ṣeggmen, neɣ ḍelmeɣ, a Marsili ?

LUDOVICO. A mass Galileo ! Allâɣ-inek yefulki. Bnaqes !

ARAHIB AMECTUḤ, ibat. Atan yeţġezz¹⁶⁹ deg-k.

GALILEO. Ih, yuġad ad d-awiɣ i ifellaḥen-ines ad ddmen tidmi tamaynut. Daɣ iqeddacen-is, ixesnaǧiyen-is !

FEDERZONI. Amek akka ? Ulac yiwen deg-s yessen ad iɣer talatinit.

GALILEO. Zemreγ ad aruɣ s tmeslayt n weɣref, i tuggti, deg umur ideg ara aruɣ s tlatinit, i kra kan. I tidmi-ya tamaynut, llaqen-aɣ ad ţekkin wid ixeddmen s ʼifassen-nsen. Anwa nniḍen yeţnadin ad yissin d acu i timental n tlufa ? Wid yeţwalin aɣrum mara d-yers kan ɣef ṭabla ur ţnadin ad ẓren amek i ʼsen-d-yeţaweḍ ; ccmaytin-a smenfiyen ad snemren Rebbi ur snemmiren axebbaz. Ma d wid i imesslen aɣrum ad gzun ulac d acu ara yembiwlen ma ulac win ara t-yesembiwlen. Weltma-k, di tεeṣsart, a Fulgenzio, ur teţεejjin ara

¹⁶⁶ Tudin : attaque

¹⁶⁷ aɣyud : discipline

¹⁶⁸ S ucaci, s weɣfal, s tzaylalt : distraitement

¹⁶⁹ Ggez : menacer
aṭas mara tsel ziɣ iṭij mačči d aḍebṣi n wureɣ, d tanhizt : imi teţembiwil lqaεa, d iṭij i ţ-yesembiwilen.

LUDOVICO. Akka kan ara teqqimeḍ d asmeg ʼiramsuyen-inek. In’as i Virginia ad iyi-tesuref ; yif ma ur ţ-ẓriɣ ara tura.

GALILEO. Tukcit aţa teţraǧu-k, i melmi i ʼk-yehwa.

LUDOVICO. Ass aseεdi. Yeffeɣ.

ANDREA. In-asen ad ḥerben fell-aɣ, anida llan wat wedrum n Marsili.

FEDERZONI. Nutni yeţfekkilen¹⁷⁰ i lqaεa ur teţembiwil akken tiɣermin-nsen ur ţrabent ara !

ANDREA. Rnu ɣur-wen  iderman n Cenzi d Villani !

FEDERZONI. Rnu daɣen wid n Cervili !

ANDREA. Wid n Lecchi !

FEDERZONI. D wid n Pirleoni.

ANDREA. Ad qeblen ad as-sudnen iḍarren-is i lpap, tafada : ad yemḥeq aɣref !

ARAHIB AMECTUḤ, ula d neţa ɣer tama ʼifecka. Lpap-a amaynut d bab n tafat.

ANDREA, igzem-as awal. Tisiram reṣsant, ad tifrir  tili-nni n ʼitran n mass Fabricius, iraggwen n ʼiṭij, widak n Praġ d Paris, ad d-ibeggen tuzzya n yiṭij.

GALILEO. Ad d-yernu kra usirem ad d-teţubeggen tuzzya n ʼiṭij. Ur yella ara di ddehn-iw ad d-sekneɣ, armi d assa, ɣur-i  azref, acu, di ddehn-iw ad nadiɣ ad d-ẓreɣ ma ɣur-i azref. Ad awen-d-iniɣ : kunwi i d-ikecmen s aḥekkeṛ, brut i tsiram. Ahat d iraggwen, ahat d tiberbac, uqbel ad d-nini d tiberbac, akken ara naf iman-nneɣ, yif ma nurda d tijeḥnaḍ n ʼislem. Ih, Tikkelt-a daɣen, kra din ad as-d-nales swadda. Yerna ur neţawi ara tikli n lebraq, ad nawi tikli uεarus. Ma d ayen ara d-naf assa, azekka ad t-neṣfeḍ si tfelwit, ur as-neţales tira alamma nufa-t-id tikkelt nniḍen. Ma d ayen nmenna ad t-id-naf, mi t-id-nufa,  ad t-nesikked s tmuɣli deg-s acukket yezgan. Akka, ad nebdu aḥekkeṛ deg ʼiṭij, s tidmi yeqquren ad d-nbeggen lqaεa ulac ambiwel, aqujjeṛ yezgan ! Akken alamma d asmi ara nwali nxab, nebra i ifassen, ulac asirem, imiren, ad nemyini gar-aneɣ aha ihi ɣur-neɣ azref, i ma dɣa lqaεa ur teţezzi ara ! Taɣemmazt i wid yellan din. Ma newweḍ ɣer tizi anida tiẓri yellan ad tefsi
gar ʼiḍudan, imiren, ad neɣli deg widak werǧin nudan, yerna ţmeslayen.

Ahaw, kkset liẓar i teggugẓert, wehhit-ţ s iṭij.

Ṣeggmen lemri n wanas.

# ARAHIB AMECTUḤ

Faqeɣ-ak tentiḍ yakan amahel. Faqeɣ-ak makken tettulseḍ, ur teεqileḍ ara mass Marsili.

S tsusmi, bdan aḥekkeṛ. Deg teswiεt-nni ideg i d-tfeǧǧeǧ ticci n ʼiṭij deg wegdil, ad d-tekcem s tazzla Virginia. Telsa-d tak̇eswit n tisulya.

# VIRGINIA

Ziɣ teẓzεeḍ-t, a baba ! Dinna teɣli, tesṛeε.

Andrea d urahabi amectuḥ uzzlen ɣur-s ad ţ-ḥamin.

# GALILEO

Ilaq ad ẓreɣ.
# ASAYES 10

# DI TEMRAWT-NNI ʼISEGGASEN I D-IḌEFREN, TIẒRI N GALILEO

DAYEN TEKCEM AƔREF. ICENNAYEN S WAWALEN, IMEDDAḤEN YETƔENNIN, LETHAN AKK D TEKTIWIN TIMAYNUTIN. DEG UKARNAVAL N 1632, BUHAN N TEMDININ N ṬELYAN DDMENT SI TASNAGGURT ISENTAL I TQEFFAFIN N TREBBUYAΣ-NSENT.

Sin iferqusen cwiṭ ad mmten si laẓ, wwin-d yid-sen taqcict 5 ʼiseggasen d ṣsebyan, wwḍen-d s abraḥ n ssuq, afen dinna agdud, udmawen ɣummen s ʼiqricen, yeţraǧu amsudeɣ171 ukarnaval.

ACENNAY, yekkat abendayer. Ay imezdaɣ n ՚iseɣ, tilawin ! Uqbel ad yenti umsudeɣ ameqqran n ukarnaval n Trebbuyaε, aţan taɣect taneggarut n Firenze, cennun-ţ akk medden di Ṭelyan ugafa, tekker-aɣ-d ɣlayet akken ad ţ-id-nesiweḍ ɣer da ɣur-wen. Isem-is : Asekkud imremmeɣ nezzeh d ṛray n ufizisyan aggeεmir Galileo Galilei neɣ tisemmḍay n ՚imal.

Icennu.

Asmi iġemmen akken ara teḍru, Agellid Ameqqran Yenna-yas i ՚iṭij ad ireg Ad yezzi i lqaεa ad yeglu s tafat-ines Am uxdim ibedden deg uẓayer.

Ayen yewwel d wa : yal yiwen ad itezzi I lehnaḍ n win i t-yifen azal. Dɣa ntin tezzin I leḥnaḍ ՚imeqqranen, tezzin ՚igellilen I leḥnaḍ ՚imezwura, tezzin ʼineggura Ama di lqaεa ma deg ՚igenwan I leḥnaḍ n lpap, tezzin imaxtaren I leḥnaḍ  ՚imaxtaren, tezzin imuṭran I leḥnaḍ ʼimuḍran, tezzin ՚iklisiwen172

171 Amsudeɣ : défilé, revue

172 Aklisiw : chanoine
I leḥnaḍ n ՚iklisiwen, tezzin ՚imḥamiyen¹⁷³

I leḥnaḍ n ՚imḥamiyen, tezzin ՚iṣennaεen

I leḥnaḍ n ՚iṣennaεen, tezzin ՚iqeddacen

I leḥnaḍ n ՚iqeddacen, tezzin ՚iqjan, tiyuzaḍ, d imaţaren.

Ay imdanen lεali, d aya iwumi neqqar aṣeggem meqqren, ordo ordinum, akken qqaren ssyad yeɣran tasnakuct, awal n Rebbi, « rehula aeternis », alugan ɣef ʼilugan, teẓram d acu yeḍran, a medden ?

Icennu.

Yekker-d Duktur Galilei

Yezeεlelli Taktabt, yeddem timsik̇det-ines, iget tamuɣli i umaɣrad.

Kečč, ay iṭij, qim dinna !

Riɣ kra n wayen i d-nexleq

Ad itezzi akken nniḍen

Lall n wexxam ad teţezzi

I tqeddact-ines.

Twalam tazmert-ines ? Ulac yid-s tiqecmaε !

Iqeddacen yal ass ţemɣin-asen-d wacciwen

Tideţ yellan, taḍṣa tenqedwa. Ul-is deg ufus-is :

Anwa ur nurga ad yili d aselmad, d akerwa n ʼiman-is ?

Ay imezdaɣ n ՚iseɣ, tiẓra am tigi akken ma llan d awezɣi ad d-frurint.

Icennu.

Asunded¹⁷⁴ ad yili d ayla-nneɣ

Ad nεeggec aqjun ʼugezzar

Acawrar ameḍfar, d acu ara yexdem di tmezgida

Amanun ilemmden ad yeqqim igen.

Ulac tiqecmmaεt d Tektabt, ulac !

Amrar ideg iεelleq umeggreḍ ma ur yeǧhid ad yeqsef !

Tideţ yezgan, taḍsa tenqedwa. Ul-is deg ufus-is :

Anwa ur nurga ad yili d aselmad, d akerwa n ʼiman-is ?

¹⁷³ Amḥami : échevin

¹⁷⁴ Asunded : grève, cessation de travail
# A medden at ʼiseɣ, sik̇det, d wa i d imal i ɣ-yemmal umussnaw duktur Galileo Galilei.

Icennu.

Snat tlawin ţberriḥent ad zenzent Mi sen-teεreq Tinna yeznuzun iselman I iman-is, tečča-ten akk !

Abennay yeɣza lsisan Yesemnenni idɣaɣen Mi ifukk bennu Yeqqar axxam-a d ayla-inu !

Ih, d ayen yeţunefk̇en. Awah, awah, awah d tiqecmaε !

Amrar ʼk-yezzin i umeggreḍ ma dir-it, ad yeqqrem !

Tideţ yellan, taḍsa tenqedwa. Ul-is deg ufus-is :

Anwa ur nurga ad yili d aselmad, d akerwa n ʼiman-is ?

Axemmas ad yekf rrkel I bab n wakal ɣer uxuzziḍ-is Ayefki i d-heggan i ukahin Ara t-yeswen d alufan.

Awah, awah, awah, a medden at ʼiseɣ ! Anida tella Tektabt, ulac tiqecmaε !

Amrar ʼk-yezzin i umeggreḍ ma dir-it, ad yeqqrem !

Tideţ yella, taḍsa tenqedwa. Ul-is deg ufus-is :

Anwa ur nurga ad yili d aselmad, d akerwa n ʼiman-is ?

# TAMEṬUT UCENNAY.

Ussan-a, bɣiɣ ad ffɣeɣ i iberdan Nniɣ-as i wergaz-iw Ilaq ad waliɣ amek Iga Yebter zdat dduzan-is.

# ACENNAY.

Awah, Awah, Awah, Awah, Awah, Awah ! Icaḍ, a Galileo, icaḍ !

Kkset-as takmamt i weqjun yeṣsḍen, dɣa ad ikerrec.

Tideţ yellan, taḍsa tenqedwa, ma d adfar d win yezgan
Anwa ur nurga ad yili d aselmad, d akerwa n ʼiman-is ?

I SIN YID-SEN.

I kunwi yestaṣren aṭas Jemεet-d tazmert uqerru yezzfen Ad tlemdem ɣur duktur Galuli Agemmay swayes tbeddu lehna di lqaεa.

Taεrur n wemdan si zik tezga teţleɣwi !

Anwa ur nurga ad yili d aselmad, d akerwa n ʼiman-is ?

# ACENNAY.

Ay imezdaɣ n ՚iseɣ, walit leεǧeb i d-yufa Galileo Galilei : Aţan ihi lqaεa, teţezzi i ՚iṭij !

Yeɣli di ṭbel-nni. Tameṭut d wergaz uẓan-d ɣer zdat. Tameṭut-nni tḃubb-d tugna d tucmiţ n ՚iṭij ma d aqcic-nni, sufella uqerru-s, d taxsayt zunik akken d lqaεa. Itezzi i tmeṭut. Acennay, tura yesineg, iwehha s aqcic-nni, am akken dɣa winna ineggez aneggez-nni izemren ad t-ineɣ, yeḍfer ṭbel akken yekkat, yeggar asurif, asurif, amzun ijeddeb. Syin, ad nsel i ṭbel nniḍen akkin agemmaḍ.

# YIWET N TAΓECT ZUREN tsuɣ.

Azerbabuε !

Ad d-kecmen sin ՚irgazen s ʼicelqan, zuɣuren taceryult. Γef wesgeld¹⁷⁵ d amεayer yeqqim «Dduk-Ameqqran n Firenze», taεeṣsabt ukarṭun ɣef uqerru-s, yelsa icettiḍen uxican, yesikkid di teggugẓert. Nnig wesgeld, agalis, yura deg-s «Ţnadiɣ ɣef lhemm.» Syin ad d-kecmen 4 ՚irgazen rran aqric ɣef ՚udem, tikli s dderz, usan-d taclamt meqqret. Bedden, ḍeggren s igenni taεelǧeţ, zunik akken d amxater. Yiwen ukudac, tama n ՚idis yeṭef agalis-a : « Tallit tamaynut. » Di tlemmast n wegdud, amaţar ibedd ɣef tnicayin-ines, iceṭeḥ, yekkat lqaεa armi yeɣli di zzhir meqqren. Ad d-yekcem s asayes yiwen ukennar¹⁷⁶ annect-ilat zunik d Galileo Galilei.

Yunnez zdat uqusis yetferriǧen. Zdat-s, yezwar-d weqcic yewwi-d Taktabt annecilaţ, teldi, deg-s isebtar ţwajerḍen.

# ACENNAY.

Galileo Galile, amhuddu n Tektabt.

Taḍsa taggeεmirt sɣur agdud.

175 Asgeld : trône

176 Akennar : mannequin
# ASAYES 11

1633. AḤEṬEN ILUƔA-D ƔER ROM I UMNADI MUSSANEN DI DDUNIT MEṚRA.

Anida yella dderb, yeḥma ; anida tella tecwawt semmḍet.

Izergan ţeqliliḥen, Abraḥ yeqqejmeṛ.

Asqif d tedrujin di teɣremt n wat Medicis di Firenze. Galileo d yelli-s ţraǧun ad kecmen d taḍeggaft ɣer Dduk-Ameqqran.

VIRGINIA. Aṭas aya segmi neţraǧu.

GALILEO. Ih, aṭas aya.

VIRGINIA. Atan daɣen argaz-nni iḍfer-aɣ-d armi d da. Twehha ɣer yiwen wergaz iεedda zdat-s, zunik ur asen-iga ccan.

GALILEO, tura allen-is kemmlent. D argaz ur ssineɣ.

VIRGINIA. Ussan-a ineggura, aṭas iberdan i t-walaɣ. Yeţakk-d aweswes.

GALILEO. D tixrurin. Aql-aɣ di Firenzei nella, mačči gar iqeṭaεen iqwersiyen¹⁷⁷.

VIRGINIA. Atan unilay Gaffone.

GALILEO. Winna ţaggadeɣ-t. Yiwen ujeɣluf, ad i-yezuɣer daɣen deg uḋiwenni ur neţfakka.

Mass Gaffone, anilay n tezdawit, yuder-d tidruǧin. Ikad ifezzeε mi iwala Galileo. Yekka zdat-sen, yeqqejmeṛ, yezzi akkin aqerru-s s usfuṛed¹⁷⁸, acu usellem.

GALILEO. D acu i t-yuɣen akka ? Assa allen-iw neqsent maḍi. Isellem-d fell-aɣ ?

VIRGINIA. D asellem n tmara. D acu akka yellan di tedlist-agi-inek ? Zemren ahat ad d-inin d tira yeffɣen iberdan ?

GALILEO. Aṭas i teţɣimiḍ di tmezgida. Ma tkemmleḍ-ţ akka teţenkareḍ zik zik ɣer tẓallit n tṣebḥit ad texṣer dayen tegwlimt-im. Tesedduyeḍ-iyi-d di lfaţiḥa neɣ nndah ?

177 Aqwersi : corse

178 s usfuṛed : convulsivement
VIRGINIA. Wagi d mass Vanni, amsefsay-nni i wumi tesuliḍ tanaεurt i usefsi. Ur teţu ara, snemmer-it ɣef tberdefflin-nni. Argaz-nni yuder-d tidruǧin.

VANNI. Tiberdefflin-nni i ՚wen-d-uzneɣ, wissen ma lhant, a mass Galilei?

GALILEO. Tiberdefflin-nni fazent, a mass Vanni, tanemmirt tikkelt nniḍen.

VANNI. I wsawen-inna fell-ak i ţmeslayen. Sḃabben-ak acnay179-a mgal Taktabt timɣeddest, ticnayin yeţnuzun akkmani.

GALILEO. Ticnayin-a, ɣunzaɣ-ten akk. D Taktabt Timɣeddest akked Humerus kan i smenyifeɣ i tɣuri.

VANNI. Γas limer mačči d ayen tenniḍ. Ad farṣeɣ tagniţ ad ak-iniɣ, nekkni s wigi yezgan di luzin, aql-aɣ yid-k. Nekk s timmad-iw ur ssineɣ kra di temsalt-a n wembiwel n ՚itran, acu, ɣur-i, kečč d argaz yeţnaɣen ɣef tlelli uselmed n wayen i d-yellan d amaynut. Atan dɣa umenqac-nni amikanikan n Walman iɣef i yi-d-temmeslayeḍ. Aseggas-nni yezrin 5 wamuḋen n tedlisin ɣef tfellaḥt i d-suffɣen di London. Dagi ɣur-neɣ ad nebrasem limer ad d-teffeɣ yiwet tedlist kan ɣef ՚isariǧen ihulanḋiyen. Wigi i ţ-yeddan fell-ak ġumman i ՚iḍbiben n Bologna ad celḥen lǧeţat ilmend n tussna.

GALILEO. Awal-ik s wazal-is, a Vanni

VANNI. D ayen i ţnadiɣ. Teẓriḍ? Di Amsterdam d London ɣur-sen leswaq n tedrimt. Γur-sen daɣen iɣerbazen n tẓuri d ṣsenεat. Ijirnanen, deg-sen isallen, zgan ţeffɣen-d. Dagi, ula d tadrimt ur aɣ-ţaǧǧan ara ad ţ-nerbeḥ. Ġumman daɣen luzinat usefsi, qqaren anida ara ggten aṭas ՚ixeddamen deg yiwen umekkan, ad yegget wesfah dinna! Nekk senndeɣ nezzeh s irgazen akka am kečč, a mass Galilei. Ma yella yiwen wass llan wid ara d-yeɣlin fell-ak, imir, cfu ţxil-k, ɣur-k imedduk̇al kra n tama anida yella westug180. Timdinin n Ṭelyan ugafa, ad ddunt akk yid-k, a mass Galilei.

GALILEO. Γef akken ẓriɣ, ulac win yeţnadin ad ţ-yeddu fell-i.

VANNI. Ulac?

GALILEO. Ulac.

VANNI. Ṛray-inu, di Tevnizt ara tiliḍ di ṭmana. Drus iqendyar iberkanen dinna. Syinna, tzemreḍ ad d-tqableḍ amennuɣ. Γur-i takerrust d ijedεunen, a mass Galilei.

GALILEO. Ur zmireɣ ara i neffu. Ḥemmleɣ ad iliɣ di lutu.

179 Acnay, tacnayt : pamphlet

180 Astug : négoce
VANNI. D awal-ik. Acu, ɣef akken yella wayen iwumi sliɣ sufella-yinna, ilaq uɣiwel. Akken ḍunneɣ, akka tura, llan wid yeqqaren yif ma ur telliḍ da di Firenze.

GALILEO. D tixrurin. Dduk-Ameqqran d anelmad-inu, rnu lpap s timmad-is ad as-yeddu di nnmara taqurant i win ara yewten ad iyi-yejlu, akken yebɣu yili.

VANNI. Γef akka walaɣ, ur tferrẓeḍ ara akken ilaq gar imedduk̇al-ik d ʼixṣimen-ik, a mass Galilei.

GALILEO. Ferẓeɣ gar tazmert d taruzmert¹⁸¹. Igemmeḍ dezqali.

VANNI. Ihi, mennaɣ-ak tasɣart yelhan. Yeffeɣ.

GALILEO, mi yuɣal ɣer Virginia. Menwala ikemsen tuḥsift kan akka ad inadi ad as-iliɣ d amutlay¹⁸², yerna ilaq anida akken ur iteffeɣ ara fell-i. Uriɣ tadlist ɣef tmikanikt umaɣrad, d aya kan. Ayen bɣun xedmen-t yis-s, neɣ ur xdimen yis-s, mačči d ccɣel-iw.

VIRGINIA, s taɣect meqqren. I limer ad slen akken tesiẓreḍ ayen akk yeḍran di karnaval-a aneggaru!

GALILEO. Ih. Mudd-as tamment i wursu, syin ad am-yegzer iɣil-im asmi ara yellaẓ!

VIRGINIA, s taɣect mectuḥen. Yak meqqar Dduk-Ameqqran yefka-yak-d amyaggar i wassa?

GALILEO. Aha°, ulac ţiεad, acu nniɣ-asen. Yebɣa ad yall tadlist-nni, ixelleṣ-iţ yakan. Aweḍ s anawur¹⁸³-nni yerna nneẓmi-yas ayɣer i ʼɣ-ǧǧan akka negguni.

VIRGINIA, iḍfer-iţ umexluq-nni, tqerreb s anawur. Qbala ɣur-s. A mass Mincio, Timuɣri tεeggnem-as baba yewwel ad t-yemmeslay?

ANAWUR. Amek akka ara ẓreɣ?

VIRGINIA. Akka i d tiririt!

ANAWUR. Yak?

VIRGINIA. Yesefk ad tkeyseḍ.

Anawur yezzi-yas aεrur s wezgen, yeţfa, yesikkid amexluq-nni.

VIRGINIA, mi d-tuɣal. Yenna-d Dduk-Ameqqran sul-it yeţwaṭef.

GALILEO. Sliɣ tenniḍ-d awal « tkeyseḍ ». Γef wacu akka?

181 Taruzmert : impuissance, incapacité

182 Amutlay : porte-parole

183 Anawur : fonctionnaire
VIRGINIA. Snemmreɣ-t ɣef tririt i yi-d-yerra tekyes, d aya kan. Tadlist-nni, i limer ad as-ţ-teǧǧeḍ da ? Teţḍeggiεeḍ kan deg ʼakud.

GALILEO. Bdiɣ qqareɣ d yiman-iw akud-a ma ɣur-s azal. Tkemmel akka ad qebleɣ kan ancad-nni i yi-d-yenced Sagredo ɣer Padova ad qqimeɣ dinna kra ʼimalasen. Ččiɣ-ţ di tdawsa-w.

VIRGINIA. Ur tṣebbreḍ ara dinna ɣef tedlisin-ik.

GALILEO. Ad nawi yid-neɣ di tkerrust yiwet neɣ snat tsendyaq n ccrab-nni asiqil.

VIRGINIA. Tezgiḍ teqqareḍ ur izemmer ara i webrid. Ma d abraḥ ar tura teţalaseḍ-as 3 wagguren n tiɣrad. Ur walaɣ ara ma ad ak-ten-in-aznen.

GALILEO. D ayen yellan.

Amxater amḥeṭen yeţader-d tidruǧin.

VIRGINIA. D amxater amḥeṭen.

Mi d-yewweḍ, yunez nezzeh zdat Galilei.

VIRGINIA. Wissen d acu i d-yewwin amxater amḥeṭen ɣer Firenze, a Ba ?

GALILEO. Ur ẓriɣ ara. Ur i-yeseɣli ara leqdeṛ. Ẓriɣ d acu xeddmeɣ asmi i d-usiɣ ɣer Firenze, makka susmeɣ akk iseggasen-a yezrin. Armi d assa, sulin aṭas di ccan-iw, tura ilaq ad iyi-qeblen akka lliɣ.

ANAWUR, iberreḥ. Timuɣri, Dduk-Ameqqran !

Kosm nat Medicis yeţader-d tidruǧin. Galilei iqerreb ɣur-s. Kosme ibedd, am akken yellebleb.

GALILEO. Bɣiɣ iḋewwinen-inu ɣef 2 inagrawen iggeεmiren umaḍal ad ilin d ayla, a Timuɣra...

KOSM. Ah ! Ah ! I wallen-ik, ccwi-tent kra ?

GALILEO. Awah, cwiṭ kan, a Timuɣri. Tura ma tεemmed-iyi Tmuɣri, aţan tedlist-nni...

KOSM. Akka llant wallen-ik, ţunekummreɣ fell-asent. Ţunekummreɣ, d tideţ.

Γef akken walaɣ, bezzaf i tent-tesexdameḍ di temsik̇det-nni-inek ifazen, neɣ ḍelmeɣ ?

Ikemmel abrid ur yeddim tadlist-nni.

GALILEO. Ur yeddim ara tedlist-nni, niɣ … ?

VIRGINIA. Uġadeɣ, a ba.
# GALILEO

awal-is yers, d unkid¹⁸⁴. Ur d-skanay ara ayen yellan deg ʼul-im.

Sya, ur neţarra s axxam, ad nerr ɣer Volpi, aneqqac n weblaḍ. Msefhameɣ yid-s, dinna deg webraḥ-nni isennden ɣer ţberna, taceryult tezga thegga, sufella-s tibeţiyin n ccrab tilmawin, ad ffreɣ dinna, akken ad ffɣeɣ i temdint.

# VIRGINIA

Ihi, tfaqeḍ...

# GALILEO

Ur sik̇id ara ɣer deffir.

Bɣan ad rgen.

# ANAWUR AMEQQRAN

yuder-d tidruǧin. A mass Galilei, ţuceggεeɣ-d ad ak-d-iniɣ Abraḥ n Firenze ur yezmir ad iɣennen dayen Aḥeṭen-Imɣeddes yewwlen ad k-yesteqsi di Rom. Takerrust uḤeṭen imɣeddes aţann teţraǧu-k.

¹⁸⁴ Unkid : ferme
# ASAYES 12

LPAP TAZEQQA DI VATIKAN. LPAP URBAIN VIII – ZIK D NEŢA I D AMXATER BARBERINI – DI TDIWENNIT D UMXATER AMḤEṬEN.

SLUSUYEN-AS ICETTIḌEN-IS AKKEN DI TDIWENNIT. SI BEṚRA, YETAWEḌ-D ZZHIR MEQQER.

LPAP, s taɣect yulin nezzeh. Aha° ! Aha° ! Aha° !

AMḤEṬEN. Ihi, i idukturen n ʼiɣiwanen akken ma llan i yennejmaεen tura, d imazanen n trebbuyaε timɣeddsin d ʼirgazen n teddyanit akk-iten, nutni yumnen s nniyya iġerdan di liman-nsen deg ʼawal n Rebbi yuran di Zzmam, nutni i d-yusan ad slen i usentem n liman-nsen, tura Timɣeddest-inek ad asen-tberreḥ sya d afella tira timɣeddest ur tedda d tideţ ?

LPAP. Ur qebbleɣ win ara yerẓen tifelwin n taritmitit¹⁸⁵. Aha° !

AMḤEṬEN. D tifelwin uɣubari, ur d anadi uεeǧǧeǧ¹⁸⁶ d ucukket, akka i qqaren medden. Fuma, ur d tifelwin uɣubari i yeţwaqesden. Acu, d aḥebber yesejεaren i d-yeɣlin ɣef ddunit. D aḥebber n wallaɣ-nsen nutni i zerrεen ɣef lqaεa yeqqujṛen, ulac ambiwel. Tura, ad ţsuɣun, d izwilen d leḥsab i ʼɣ-ikemmren¹⁸⁷ ! Acu, izwilen-a, ansi akka i d-kkan ? Medden akk ẓran, kkan-d seg ucukket. Imdanen-a zgan yedda yid-sen ucukket. Ihi, ad neqbel ad zdin medden ɣef ucukket, mačči ɣef liman ? « Kečč d bab-iw, acu, uġaɣ ḍelmeɣ. »

« Wa d tanezduɣt-ik, ta d tameṭut-ik, acu, uġaɣ d ayen ur nlaq : ayɣer akka ur ţilint ara d ayla-inu ? » Si tama nniḍen, kečč iḥemmlen taẓuri, a Timɣeddest, kečč i ɣ-d-igemren tiḥwacin fazent, armi neţwali timuɣliwin ireggmen am tigi nezmer ad nɣer ɣer ʼiɣraben n ʼixxamen n Rom. : « Ayen i d-ǧǧan iBarbaren i Rom, at Barbareni ukren-as-t. » Ma d ayen yeεnan tilufa tiwerdanin, amek ?

Yebɣa Rebbi yesers-d tirmitin weεrent ɣer wexxam-Imɣeddes. Abrid n tsertit teḍfer Timɣeddest akked Spenyul, ur ţ-gzan ara wid ur nferreẓ, amgirred i d-yellan d wAmperatur yella deg-s wesḥissef. Tura 15 ʼiseggasen aya, tamurt n

¹⁸⁵ Taritmit : arithmétique

¹⁸⁶ Aεeǧǧeǧ : révolte, rebellion

¹⁸⁷ Kemmer : forcer
Walman tuɣal d timgezzert, deg-s ţemyegzaren medden, awal n Rebbi yezga deg ʼimawen. Tura akka ţerka, ṭrad, d Tismeskelt feţetent timura Timasiḥiyin, atan yeffeɣ wawal temtawa s tuffra akked Sweḋya talutherit¹⁸⁸ akken ad terẓem Amperatur akatuliki. Atenad gren-d iman-nsen imusnaken wehhan timsek̇din-nsen s igenni qqaren i medden Timɣeddest, ula di temsalt-a anida nniqal ur as-yezmir yiwen, tura yella wanida txuṣ. Nezmer ad d-nini ayɣer : d acu n nnfeε yellan di tussna-ya n wagguren d ʼitran i d-rebgen wissen ansi ! D acu n nnfeε ma ẓran amek tezzint takurin-a deg ʼigenwan ? Akk imezdaɣ n Ṭelyan, ula d wid yeţḍummun addaynin, ḍefren abrid n uFirenzi-ya n twaɣit, tura ţmeslayen ɣef wanufen n Wanes, akken ma llan, dɣa dinna kan ad lehhun d tɣawsisin nesɣar deg ʼiɣerbazen neɣ anida nniḍen, ur yezmir yiwen ad tent-yesengugi, deg ʼakken ţḥeţiment. Amek ara teḍru yid-neɣ limer wigi ur nessin tilisa, yessnen kan aεebbuḍ-nsen, ad amnen ayen ara s-tini tezɣent-nsen anagar d neţat d tideţ, , akka i d-iġemmen umexlul-a ! Tura bdan acukket deg ʼiṭij ibedd kan di temdint n Gabâon, ɣer zdat ad bdun acukket ula deg lerbaḥ i d-ngemmer ! Segmi akken gezzmen lebḥur – ad ten-iεin Rebbi – mačči di Rebbi i ţaṭafen, ţamnen takurt n tanast iwumi semman akumpaṣ. Galilei-ya, asmi meẓzi, yura yakan ɣef tmacinin. Bɣan ad slalen tamkerra n tmacinin-a. N wacu-ţ ? Akken tebɣu tili taluft, Rebbi, tura ur t-ḥwaǧen ara, ihi d acu n temkerra ara d-snulfun ? Sya d afella, ɣur-sen ulac akessar, ulac asawen. Dayen, ur ten-ḥwaǧen ara. Aristot, iwumi semman, d tannumi-nsen, aqjun yemmuten – acu, tura beddren-t-id – : « Limer amkuk 189 yeẓzad iman-is, limer snitra teţurar iman-is, d acu ara xedmen iεebbajen s ʼimanunen, d acu ara xedmen ssiyyad s ʼiqeddacen. » Tura akka, ɣer tizi-ya i wwḍen. Argaz d ccmata, yeẓra d acu ixeddem asmi iɣunza talatinit, yeţaru amahel-ines ɣef tesnaggurt, s tmeslayt n tid yeznuzu iselman d wid yezsuzun taduṭ.

LPAP. Yeffeɣ i webrid, d ayen ur nesefraḥ. Ad as-t-iniɣ.

AMḤEṬEN. Yeseḥmuy-d kra, yeserjan wiyaḍ. Timdinin ugafa n Ṭelyan s weḥras i d-suturent tigretyal ʼigenni n mass Galilei i lbaburat-nsent. Ilaq ad asent-nraḍi, tedda-d tinna n taluft n lerbaḥ.

LPAP. Yak, tigretyal ʼigenni ɣer demmu-nni-ines yeffɣen i webrid i ulint. Beddent ɣef umbiwel-nni n ʼitran, ur nezmir ad yili d tideţ, ma ur teţwaqbel tiẓri-ines. Ur nezmir ɣef tikkelt ad nḍegger tiẓri, ad neddem tigretyal ʼigenni.

188 Talutherit : luthérienne

189 Amkuk : navette de tisserand
AMḤEṬEN. Akken kan i ilaq. Ur nezmir ara ad nexdem akken nniḍen.

LPAP. Dderz-a ʼiḍarren deg webrid yeţhuccu deg-i. Suref-iyi kan ma zgiɣ akka ţakkeɣ tameẓzuɣt.

AMḤEṬEN. Ahat d dderz-nni ara k-d-yinin ayen iwumi ur zmireɣ ad ak-in-inin, a Timɣeddest. Amek tura, imdanen-a akken ma llan, s ucukket deg ʼulawen ar uɣalen s ixxamen-nsen?

LPAP. Argaz-a akken yebɣu yili d amussnaw n tfizikt ulac nnig-s tineggura-ya, d tafat n Ṭelyan, mačči d amdan n menwala iwumi mḃabbent tikta. Γur-s imedduk̇al ddant akk yid-s. Yella Versailles. Yella webraḥ n Vienne. Ad ţberriḥen Taklisya timɣeddes d tasraft ibeẓdan ideg zzren ucukket d ukukru fuḥen. Γurwat win ara t-yennalen!

AMḤEṬEN. Awah, fiḥel ma nedda-ţ fell-as aṭas. Argaz iḥemmel ticriḥin. Din din ad yebru i ṭbel.

LPAP. Iḥemmel tamuḍli, werǧin mlaleɣ d ucihwan am neţa. Γur-s d asmiḍren i d iḥulfan. Werǧin ad yeġammi ccrab aqdim neɣ tidmi tamaynuţ. Yerna ur bɣiɣ ad yili usiẓer ɣer ubeggen amluṭef190 i d-yesers. Ur bɣiɣ ad sleɣ i isuɣan-nni am « Da, d Taklisya ! » neɣ « Da, d Tazɣent ! ». Qebleɣ ad d-teffeɣ tedlist-ines ma yenna-d di taggara awal aneggaru d win n liman, ur d win n tussna. Atan iruḍa-d.

AMḤEṬEN. Iruḍa-d, acu, amek i d-iruḍa? Di tedlist-ines, d askasi gar sin ʼirgazen, yiwen d abuhyuf yeddem tikta n Aristot, wayeḍ d imegzi dɣa, amek ihi, yeddem tika n mass Galilei, dɣa ṛray-a aneggaru, a Timɣeddest, anwa akka ar t-yeddmen?

LPAP. Dacu daɣen ara ternuḍ? Anwa akka yeddmen ṛray-nneɣ?

AMḤEṬEN. Mačči d argaz-nni imegzi.

LPAP. Ihi, d ayen ikaden, yella deg-s kra uεentet191. Dderz-a deg ungir d imḋeεḋeε. Σni ġuggin yakk ɣer da wid iεemren ddunit?

AMḤEṬEN. Mačči yakk wid i ţ-iεemren, d wid kan i d-yufraren.

Aṛkan192. Tura akka lpap yelsa yakk icettiḍen-ines n tirrubḍa.

LPAP. Ihi, ma terwi maḍi, ad as-nesken kan ifecka. D aya kan.

AMḤEṬEN. Ad ciḍen, a Timɣeddest. Mass Galilei yessen nezzeh d acu i d ifecka.

190 Amluṭef : matériel (adj.)

191 Aεentet : impertinence

192 Aṛkan : pause, arrêt
# ASAYES 13

# GALILEO YESTERǦEΣ ZDAT AḤEṬEN, ASS N 22 YUNYU 1633, YENKEṚ TIẒRI-INES N UMBIWEL N LQAΣA.

D ass di yunyu yezri kan akka Ma i kečč d nekk d ass s wazal-is.

Tazɣent teffeɣ-d si tillas Tbedd-d ɣef wemnaṛ kra yekka wass.

Di tiɣremt umesqad n Firenze di Rom. Inelmaden n Galileo ţraǧun isalan.

Arahib amectuḥ d Federzoni ţuraren urar n cetrenj s ʼilugan imaynuten, s ubeẓzaε ʼifassen. Virginia, di teɣmert, tesgecrer, ad teţkerrir «Tudert i Meriem.»

# ARAHIB AMECTUḤ.

Lpap yugi ad yeckem ɣur-s. Ifukk dayen uskasi ɣef tussna.

# FEDERZONI.

D neţa kan i d asirem aneggaru. Yak yenna-yas-t yakan di Rom, tura d iseggasen-aya, asmi sul-it d amxater Barberini : ur nqebbel ad teɣliḍ. Tura atan ṭfen-t.

# ANDREA.

Ad t-nɣen. Ma d tadlist « Discorsi » dayen ur teţfakka.

# FEDERZONI

yeziwzeḥ-as tamuɣli. Akka i tɣileḍ ?

# ANDREA.

D awezɣi ad yesterǧeε.

# ARAHIB AMECTUḤ.

Deg ʼiḍ, mara ɣ-yejlu yiḍes, ad nreṣsi kan di kra n tedmi ur newwi, ur nerri. Dɣa iḍ-a, sluǧumeɣ rennuɣ : yif limer yeqqim kan di Tevnizt.

# ANDREA.

Dinna, ur yezmir ara ad yaru tadlist-ines.

# FEDERZONI.

Ma di Firenze, ur yezmir ad ţ-id-yesuffeɣ.

# Aṛkan.

# ARAHIB AMECTUḤ.

Wissen daɣen ma ad as-ǧǧen abeεεa-nni amectuḥ yezgan di lǧib-ines. Winna iwumi yeqqar « abeεεa n ţbut ».

# FEDERZONI.

Anida akka ara t-awin, ţawin-ten fiḥel lǧiban.
ANDREA, isuɣ. Ad kukrun ad t-nnalen !  Ayen bɣun xedmen-as-t, ur yeţesterǧiε ara. « Win ur nessin tideţ d ajeɣluf kan, ma d win i ţ-yessnen yeffer-iţ, winna d amduġi ! »

FEDERZONI. Ula d nekk ur walaɣ ara ad yesterǧeε. Limer ad yesterǧeε, yif meqqar ad mmteɣ, acu, adewwes, aseggef, gar ʼifassen-nsen llan.

ANDREA.  Yella wayen ur d-neţas s useggef.

FEDERZONI. Ahat.

ARAHIB AMECTUḤ, s wawal amectuḥ. Wwḍen 23 wussan segmi yekcem lḥebs. Iḍelli i t-sεeddan deg usteqsi ameqqran. Assa, d tibeddit, ad d-ibedd.

Andrea iwehha-d tameẓzuɣt,  yesuli ameslay. Asmi akken i d-usiɣ ɣer da ẓureɣ-t, sin wussan mi yezri fettu, dihin akkin i neqqim, yesken-iyi-d Priap, arebbit-nni amectuḥ, atan ɣer tama n tezkanayt n ʼiṭij, di tebḥirt, sya akka tzemrem ad t-twalim, dɣa yeqren amahel-ines s asefru  n Huraṣ : ur yella wacu izemren ad  ibeddel  deg-s. Yemmeslay-d  ɣef akken i s-d-teţkad thuski, tahuski ik̇emmren fell-as anadi n tideţ. Yetekka ɣef tenfalit-a : « Hieme et oestate, et prope et procul, usque dum vivam et ultra.»¹⁹³. Γef tideţ i d-yeţmeslay.

ANDREA, i urahib amectuḥ. Tewwiḍ-as-ţ-id neɣ werεad amek ibedd di Collegium Romanun asmi akken ţḥekkiṛen tamsik̇det-ines ? Awi-yas-ţ-id kan ! Arahib amectuḥ ihuzz aqerru-s. Yeqqim-asen dinna akken yennum. Yesers ifassen-is anida akken zur. Idegger-d aεebbuḍ-is ɣer zdat, yini-asen : di leεnaya-nwen, a ssyadi, qimet kan di rrẓana !

Iεuned Galilei, yeţaḍsa.

Aṛkan.

ANDREA, yeksa-d Virginia. Aţan teţakk lfaţiḥa akken ad yesterǧeε.

FEDERZONI. Anef-as. Seg ʼasmi i ʼs-heḍren, aţan terwi yakk. Wwin-as-d si Firenze apapas-ines amesqirri.

Ad d-yekcem umexluq-nni walan di teɣremt n Dduk-Ameqqran.

AMEXLUQ-nni. Mass Galilei cwiṭ ad d-yaweḍ. Ḍunneɣ ad yeḥwiǧ ussu.

FEDERZONI.  Serrḥen-as-d ?

AMEXLUQ-nni. Asterǧeε n mass Galilei ad d-yili ɣef 5 uzizwu, mara ibedd zdat uḤeṭen. Imir kan ad d-jebden nnaqus ameqqran n Sidna-Marko, dɣa ad nberreḥ akken ad slen medden yesterǧeε.

193  Di tegrest neɣ deg unebdu, yeqreb neɣ igemmeḍ, alamma ddreɣ rnu akkin.
ANDREA. Ur walaɣ.

AMEXLUQ-nni. Imi yegget unejmuε di tzerbatin yeţawin ɣer dinna, mass Galilei ad t-id-skecmen si tewwurt n tebḥirt, da deffir teɣremt. Yeffeɣ.

ANDREA, iserreḥ i taɣect-is dezqalla¹⁹⁴. Ula d tiziri d lqaεa, ur deg-s tafat yellan d ayla-s. Ula d Wanes daɣen ur tafat yellan d ayla-s, am neţat am lqaεa-nneɣ teţezzi daɣen i ʼiṭij. Daɣen 4 n tziriwin tezzint i wemtiweg Yebter yellan gar ʼitran udgiren¹⁹⁵, ur yeţwaqqen ɣer kra n tebruragt. Ma d iṭij atan di tlemmast umaɣrad, ulac ambiwel deg umḍiq-is, ma d lqaεa-nneɣ mačči d neţat i d talemmast, terna teţembiwil. Kra din d neţa i ʼɣ-t-id-yeseknen.

ARAHIB AMECTUḤ. Ayen akken nwala, aseggef ur yezmir ad aɣ-yerr ur t-nwala.

Tasusmi.

FEDERZONI, yesak̇ed ɣer tezkanayt n ʼiṭij yellan di tebḥirt. D 5 uzizwu. Virgina teţsiti deg ukerrer-ines.

ANDREA. Dayen ur zmireɣ ad ṣebreɣ, akken ma tellam da. Tideţ, la ʼs-safagen aqerru!

Yergel imeẓzuɣen-ines, akken daɣ Arahib amectuḥ. Ma d nnaqus ur yekkat ara. Yezri kra n wakud n tsusmi, anagar akerrer n Virginia i deg-s. Federzoni ihuz aqerru-s s tibawt. Wiyaḍ bran i ifassen-nsen.

FEDERZONI, taɣect-ines teqqelwec. Ulac. 5 uzizwu zrint s 3 tedqiqin.

ANDREA. Yeţqazam-iten.

ARAHIB AMECTUḤ. Ur yesterǧeε ara.

FEDERZONI. Aha°, ur yesterǧeε ara. Nebrasem akken nella!

Myegren iɣallen gar-asen. Tuli-yasen tumert s aqerru.

ANDREA. Ihi, ur yugar useggef. Yella wayen iwumi ur yezmir! Ihi, ad ɣlint texrurin, yella wacu i ʼs-izemren. Ihi, argaz ur yeţaggad tameţant!

FEDERZONI. Tura ara tebdu s tideţ tallit n tmussni. Assa i d-tlul, teɣli-d ɣer ddunit. Walit dɣa limer yesterǧeε.

ARAHIB AMECTUḤ. Ur d-nniɣ ara kan, uġadeɣ nezzeh. Ziɣ xuṣeɣ di liman!

ANDREA. Ma d nekk ẓriɣ akka ara teffeɣ.

FEDERZONI. Am akken tura i fsint tillas.

ANDREA. Am akken adrar yenna-d: nekk d aman.

194 Dezqalla: brusquement, soudain

195 Udgir: fixe
ARAHIB AMECTUḤ, yesgecrer, yebda imeṭawen. Snemmreɣ-k, a bab-iw!

# ANDREA

Assa kra din yesenfel! Amdan yezgan deg imfeεεeṣ, yesuli-d aqerru-s, yenna: bɣiɣ ad idireɣ. Tadyant teţwarbeḥ ma yekker kan yiwen ad d-yini: aha°!

Imir kan nnaqus n Sidna-Marko yebda-d aṭenṭen. Akken ma llan qujjṛen.

# VIRGINIA

tekker. Nnaqus n Sidna-Marko. Dayen ur yeţwagdaẓ ara!

Ad nsell i uberraḥ mi d-yeqqar tasterǧeεt n Galilei.

# TAƔECT UBERRAḤ

« Nekk, Galileo Galilei, aprofisur n tusnakt d tfizikt di Firenze, aql-i setreǧεeɣ deg wayen seɣreɣ d wanida qqareɣ: iṭij d talemmast n ddunit, yeqqujeṛ, ulac ambiwel, lqaεa mačči di tlemmast i tella, terna teţembiwil. Aql-i seg ʼul zeddigen d liman iṣeḥḥan, streǧεeɣ, kuẓzeɣ, xziɣ kra n wanida ccḍeɣ, kra n wanida ffɣeɣ i iberdan, tuccḍiwin-iw akk s umata, d ṛray yellan mgal Taklisya timɣeddest. »

Ad d-ɣlint tillas.

Mi d-tuɣal tafat, nnaqus sul-it yekkat, syin yesusem. Virginia teffeɣ.

Imeḍfaren n Galileo zgan qqimen dinna.

# FEDERZONI

Yella wasmi i ʼk-ixelleṣ amahel-inek? Ula d aserwal ur tezmireḍ ara ad t-id-taɣeḍ, ur tesuffɣeḍ ayen turiḍ. Aya yakk d ayen i tqebleḍ imi: « Aql-aɣ neţmehhil i tussna! »

# ANDREA

yesuli awal. Teţɣiḍ tmurt ur d-neǧǧa ifeḥliyen!

Ad d-yekcem Galilei, ibeddel akk, qrib ur yeţmaεqal maḍi seg uzmaẓ ideg iεedda. Yesla i wayen i d-yenna Andrea. Ibedd akken kra deg wemnaṛ, ahat ad yili win ara t-yemaggren. Akken iwala ulac, imeḍfaren-is akk wexxren, yuẓa ɣer zdat, isurifen-is d aqemmeṛ imi asekkud yeǧǧa-t, metwal ssder umezgun, yaf din tak̇ersiyt, yeqqim.

# ANDREA

Ur zmireɣ ad serseɣ deg-s allen-iw. Ad ireg akkin.

# FEDERZONI

Sers leεqel-ik.

# ANDREA

yesreεreε s udem n Galilei. Ay ayeddid n ccrab! Ay ameččay ʼiεuṛas! Dayen tesmenεeḍ taqerrut-nni εzizen fell-ak. Yeqqim. Dayen uġaɣ uḍneɣ.

# GALILEO

s leεqel-is. Fket-as lkas n waman.
Arahib amectuḥ ireg ad d-yawi lkas n waman i Andrea. Wiyaḍ ur εnan ara akk Galilei yeqqimen ɣef tk̇ersiyt-is, yesmuzgut-d. Ad nsell daɣen, agemmaḍ i taɣect-nni uberraḥ.

# ANDREA

Ma tullem-iyi-d cwiṭ, zemreɣ ad lḥuɣ daɣen. Ddan yid-s alamma d tawwurt. Imiren kan Galilei yebda asiwel.

# GALILEO

Aha°. I yeţɣiḍen d tamurt yeḥwaǧen ifeḥliyen.

# Taɣuri zdat asaber

D ayen ikaden, : ajedεun ara d-yeɣlin tefley n 4 neɣ 5 ʼiɣallen, zemren ad rrẓen ʼiḍarren-is ; ma d aqjun i d-yeɣlin syin, ur t-yeţaɣ wara, akken ula d amcic ma yeɣli-d ula si tefley n 8 ne ɣ 10 ʼiɣallen; ma d meqqrec i d -yeɣlin seg ʼafa uqermud flayen neɣ taweṭuft ma teɣli-d seg ʼaggur n tziri, ihi ur ten-yeţaɣ wara? Ma d axuten mectuḥen nezmer ad d-nini d nutni i d iεterran, d nutni i iǧehden ɣef ʼaxuten meqqren, akken daɣen imɣan me ẓziyen i yeţaṭafen ugar ɣe f wid meqqren; tasaft flayen s 200 ʼiɣallen, ifurkawen-is ur zmiren ad ḍebεen am wid n tasaft meẓziyen; ma d agama ur i qebbel ara ad d-yili ujedεun meqqren am 20 ʼijedεunen, neɣ amezgellif¹⁹⁶ ideg ara ilint 10 txellal am tin-nneɣ, alamma yufa-d amek ara yesenfel akk ifadden akken ad ddun tiġεemert-nni, tugeţ dɣa iɣsan ilaq ad sallelen nnig n wakken llan di txellalt n m enwala. Wid yeqqaren daɣen timacinin meqqerit ne ɣ meẓziyit tu ṭfa-nsent yiwet, nutni, ɣef akka neţwali, daɣen ḍelmen.

Galilei, innan

¹⁹⁶ amezgelif : géant
# ASAYES 14

# 1633-1642. GALILEO GALILEI YEZDEƔ AXXAM DEG UMAZIR

IQERBEN ƔER FIRENZE, D AMEḤBUS UḤEṬEM ALAMMA YEMMUT. INAN N GALILEO.

Si 1633

Ar 1642

Galileo Galilei d ameḥbus n Taklisya alamma yemmut.

Taxxamt meqqret, deg-s ṭabla, attag uɣeggad abrurag n lqaεa. Galilei, tura dayen d amɣar, cwiṭ ad yeḋerɣel maḍi, yesalay tirmit d tawerrabt¹⁹⁷ s tqennuẓt n wesɣar d tmizabt n wesɣar daɣen, teɣunneǧ. Di tesqift, arahib yeqqim, yeţεassa. Aṭenṭen di tewwurt. Arahib-nni yeldi-ţ. Ad d-yekcem ufellaḥ yewwi-d sin iwezziwen nnecwen. Virginia ad d-teffeɣ si tkuzint. Tura di leεmer-is azal ¹⁹⁸n 40 ʼiseggasen.

AFELLAḤ. Nnan-iyi-d ad awen-d awiɣ lamana.

VIRGINIA. Anwa akka i ʼk-ten-id yefkan. Ur weṣsaɣ ara ɣef ʼiwezziwen. Yeffeɣ.

Virginia tesilim deg ʼiwezziwen, tbat. Arahib teddem-as-ten seg ʼifassen, yeţḥekkiṛ deg-sen s wedɣas¹⁹⁹. Syin, idekket, yerra-yas-ten, tεelleq-iten seg uεenqiq, tewwi-ten i Galilei yellan deg wexxam wessiεen.

VIRGINIA. Iεedda-d yiwen d abrid-is, tefka-yi-d tarzeft.

GALILEO. D acu-ţ terzeft-a ?

VIRGINIA. Ur ţ-id-teεqileḍ ara ?

GALILEO. Aha°. Yuẓa. D iwezziwen. Yedda-d dinna kra n ʼisem yid-sen ?

VIRGINIA. Aha°, ulac.

GALILEI yeddem-as-d seg ʼifassen yiwen uwezziw. Ẓzay. Zemreɣ ahat ad rnuɣ ad ččeɣ kra.

197 Awerrab : méticuleux, minutieux

198 Silem : contempler

199 Adɣas : méfiance
VIRGINIA. Amek akka telluẓeḍ daɣen, yak tura kan i teččiḍ imensi. I wallen-ik, d acu daɣen i tent-yuɣen? Iwezziwen, ilaq ad ten-id-twaliḍ si ṭabla-nni.

GALILEI. Yesulles wanida akken teqqimeḍ.

VIRGINIA. D tafat wanida qqimeɣ, ur yesulles ara. Tewwi yid-s iwezziwen-nni.

GALILEI. Rnu-yasen cciḥ akked tiḍfutin.

VIRGINIA, i urahib. Ilaq ad tlaɣim i weḍbib n wallen. Baba, si ṭabla, ur d-iwala ara iwezziwen-a.

ARAHIB. Ilaq ad iyi-d-yefk ttesriḥ, mass Karpula. Yuɣal ɣer tira-ines s ufus-is?

VIRGINIA. Aha°. D nekk iwumi i d-yezubut tadlist-ines. Dayen twalaḍ. Tisebtar 131 d 132 ɣur-wen i llant, yerna d tidak i d tineggura.

ARAHIB. D uccen acaraf.

VIRGINIA. Ur d-irevveg kra ur nedda ara deg usuneḍ-nwen. Asterǧeε-ines imugg-it seg ʼul. Ţqaraεeɣ-t. Tmudd-as iwezziwen-nni. In’asen di tkuzint ad as-d-skenfen tasa ad as-rnun taḍfuţ d tebṣelt. Tuɣal-d ɣer texxamt-nni wessiεen. Tura ad d-nuɣal alamma d allen-nni, ad nesers taqennuẓt-nni wesɣar, ad nezubet kra n cwiṭ si tebraţ-nni n ddurt i umuṭran flayen.

GALILEI. Ḥulfaɣ i iman-iw ulwaɣ. Γer-iyi-d kan n Huraṣ.

VIRGINIA. Ddurt-nni yezrin kan, mass Karpula i ʼɣ-ixeddmen lxir, mačči ddeqs aya yuzen-aɣ-d tizegzewt, yenna-yi-d mara iẓer amuṭran ameqqran winna yeţales-as-d, yebɣa ad iẓer ṛray-ik ɣef ʼisteqsiyen d tenfalin i ʼk-d-yeţazen.

GALILEI. Anida akken sawḍeɣ?

VIRGINIA. Taseddart tis 4: Ma d tamuɣli n Taklisya timɣeddes ɣer werway i d-yeḍran deg ubaddar n Tevnizt, mtawaɣ nezzeh d wayen yexdem umaxter Spoletti deg ʼixeddamen n wemrar i d-yekkren...

GALILEO. Ih. Yenti azubet... Mtawaɣ nezzeh d wayen yexdem umaxter Spoletti deg ʼixeddamen n wemrar i d-yekkren, yif ma nfreq-asen aḥlaw i wudem n Rebbi d teddyanit ma nerna-yasen deg uxelleṣ n ʼimraren i lbaburat d nnaqusat. Yeţusemma d ayen ireẓnen, d liman ara sen-nreṣsi deg ʼulawen mačči d aqrumeḍ... Imceggeε Paulus yeqqar: « Tin n Rebbi mačči d aḍeggeε.» D acu ar d-tiniḍ?

VIRGINIA. D ayen yefulkin, a baba.
GALILEO. Ur twalaḍ ara ma yella win izemren ad iwali deg-s aεekki ?

VIRGINIA. Aha°. Amuṭran ad yebrasem nezzeh. Iḥemmel ayen yesisgilen timsal.

GALILEO. Ihi, ad ḍefreɣ tamuɣli-m. D acu akken i d-yernan ?

VIRGINIA. D inzi yefulkin : « Mara uzzifeɣ²⁰⁰, imiren i ţizmireɣ. »

GALILEO. Ihi, ula i d-nernu.

VIRGINIA. Akken twalaḍ kečč.

GALILEO. D acu nniḍen daɣen ?

VIRGINIA. « Akken ad tegzum aḥemmel n Σisa yif ayen yellan d tamussni. » D ayen yenna Paulus di tebraţ-ines i Ephesiens, III, 19.

GALILEO. Ad snemmreɣ s telqay TiFuzya-nwen i tenfalit-a i d-nekkes si Tebraţ²⁰¹ yura Paulus i Ephesiens. Mi ḥulfaɣ ţwaneǧεeɣ akka, ufiɣ dayen aya ara d-iḍefren deg tedlist-nneɣ ur neţwaṣarex²⁰² Imitatio, Aṣarex – yebra-yas-d deg uqerru-s kan : « Win iwumi yesawal wawal amaɣlal ad nnefsusin fell-as aṭas n ʼisteqsiyen. » Wissen ma zemreɣ ad d-sedduɣ da taluft ideg lliɣ ?

Alummu yezga fell-i imi i d-suffɣeɣ tadlist ɣef ʼigerbuzen yellan deg ʼigenwan yerna s tmeslayt ţmeslayen medden di leswaq. Imiren ur d-ġemmneɣ ara ad d-serseɣ neɣ ad sbeɣseɣ tira n tedlisin ɣef ʼisental yugaren aya, am tasnakuct, s tmeslayt n wid yeznuzuyen ayen yellan d lmaqarun kan. Tifukal i d-ufan wid yebɣan taẓallit s tlatinit d wa : talatinit tezdeɣ akk amaḍal, imi wid yeţẓallan anida ma llan mgadan akken sellen i tẓallit ; ɣur-i yella wanida ccḍen, yak at tqecmaεt, ssnen i usuget d uceεnen, qqaren ulac aɣref igezzun ayen yellan di tira. Ih, ad bruɣ i gezzu iseglen di tɣawsiwin timɣeddsin.

Talatinit swayes xeṭben di tmezgida teţḥarab ɣef tiḍeţ tameɣlalt akken ur ţ-gezzun wid ur neɣra, acu, teţarra-d laman ma yeţmeslay-iţ uġurram i d-yekkren deg weɣref akken i ţ-ţmeslayen medden. Aha°, aya yakk jreḍ-it.

VIRGINIA. Ayen i d-tenniḍ akk ad t-jerḍeɣ ?

GALILEO. Jreḍ ayen i d-iḍefren wid yeznuzuyen ayen yellan d lmaqarun kan.

Astebṭeb di tewwurt. Virgina terra ɣer tesqift. Arahib ad d-yeldi. Ad d-yekcem Andrea Sarti. Tura d argaz alemmas.

200 Uzzif : faible

201 Tarbraţ ; épître, lettre

202 Ur neţwaṣarex : inimitable
ANDREA. Ns-azul203. Cwiṭ ad ǧǧeɣ Ṭelyan ad inigeɣ ɣer Holland, dinna ad ţ-rreɣ meqqar i tussna, weṣsan-iyi-d ad d-kkeɣ sya ad t-ẓreɣ, akken ad aruɣ rravul204 fell-as.

VIRGINIA. Ur ẓriɣ ara ma ad yebɣu ad k-iẓer. Werǧin i d-tεeddaḍ ɣer da.

ANDREA. In’as kan.

GALILEI, yeεqel awal-is. Yeqqim, yeqqejmeṛ. Tuɣal-d ɣur-s Virginia.

GALILEO. D Andrea ?

VIRGINIA. Ih, d neţa. Ma tebɣiḍ, tura kan ad t-rreɣ sya.

GALILEO. Yesusem kra, syin. In’as ad d-yekcem.

Virginia ad d-tesekcem Andrea.

VIRGINIA, i urahib. Ur ţaggad, d imelsi205 kan, [ur yeţebbi, ur yeţkerric]. Zik d aselmad-is. Tura yeffeɣ-as-d d acengu.

GALILEO. Eǧǧ-iyi kan iman-iw yid-s, a Virginia.

VIRGINIA. Bɣiɣ ad ẓreɣ d acu ara d-yini. Teqqim.

ANDREA, s wawal semmḍen. Amek akka telliḍ ?

GALILEO. Qerreb-d. Acu akka txeddmeḍ ? Mmeslay-yi-d kan ɣef umahel-inek. Sliɣ telhiḍ tura d tussna n waman.

ANDREA. D Fabricius n Amsterdam i yi-d-yuznen ad steqsiɣ ma sul-ik tṣeḥḥaḍ.

Aṛkan.

GALILEO. Ur i-yuɣ wara. Lhan yid-i akken ilaq.

ANDREA. Brasmeɣ nezzeh imi ad siwḍeɣ awal ur k-yuɣ wara.

GALILEO. Ula d Fabricius ad yebrasem. Ihi, In’as anida lliɣ ur iyi-ixuṣ wara, am akken ufiɣ iman-iw. Asmi walan sterǧεeɣ akken ilaq, wigi yellan nnig-i ǧǧan-iyi kra deg uḥunnu-nsen, cwiṭ, cwiṭ unfen-iyi kra ad kemmleɣ tizrawin tussnanin, ddaw uqareε ʼigurram-nsen.

ANDREA. Ih, ula d nekkni nesla Taklisya tebrasem yis-k. Annuz-ines yekmel, yegla-yas-d s wayen terɣeb. Demmu dman wigi yellan nnig-k, di Ṭelyan, seg ʼasmi tunẓeḍ ara assa, ulac d acu i d-yeffɣen d tiẓri tamaynut.

GALILEO, yesmuzgut. Bnaqes, llant tmura iwexxren ɣef leεnaya n Teklisya. Uġadeɣ amar tiẓra yeţwagelden dinna sul ţusemrasent.

203 Ns-azul : bonsoir

204 Rravul : rapport administratif, compte rendu plus ou moins officiel

205 Amelsi : innocent, inoffensif
ANDREA. Ula d dinna, seg ʼasmi testerǧεeḍ, aṭas i d-ibernen s abrid, akken tebɣa Teklisya.

GALILEO. Eyyah? Timirt. Ulac d acu i d-yerna Descartes? Ulac kra dihin di Paris?

ANDREA. Awah, yella-d kra. Akken yesla s usterǧeε-inek, iger di leqjeṛ tadlist-nni yura ɣef wamek tmugg tafat. Timirt ɣezzifen.

GALILEO. I yi-ceɣben, d kra ʼimedduk̇al-iw imawlan n tussna, gliɣ yis-sen s abrid n tuccḍa. Wissen ma sulin-d kra seg usterǧeε sterǧεeɣ?

ANDREA. Akken ad rreɣ ddehn-iw i tussna, ġemmneɣ ad awḍeɣ ɣer Holland. Azger n tyerza ur yezmir ad yennal ayen ur ibeqqu umekraz yetgellden fell-as.

GALILEO. D ayen yellan. Gziɣ.

ANDREA. Federzoni atan di Milan, yuɣal s alekkwen n tlantiyin di tḥanuţ timsullest.

GALILEO, yeḍsa-ţ-id. Ur yeţmeslay ara talatinit. Timirt.

ANDREA. Fulgenzio, arahib-nneɣ amectuḥ, yebra i unadi ussnan, yuɣal s irebb i n Taklisya.

GALILEO. Ih. Timirt.

GALILEO. Wigi yellan nnig-iw ɣur-sen iman-inu cwiṭ ad yejji. Simal simal surufeɣ deg webrid yeţawin, nnig n tsiram-nsen.

ANDREA. Eyyah!

VIRGNIA. Ḥemdeɣ Rebbi!

GALILEO, yexxenfeṛ. Aweḍ kan s iwezziwen-nni, a Virginia. Virginia, teffeɣ tezuben. Mi tewweḍ zdat urahib, iluɣa-yas-d.

ARAHIB. Argaz-inna, ur i-yeččur ara tiṭ.

VIRGNIA. Awah, nniɣ-ak d amesli, [ur yeţebbi, ur yeţkerric]. Yak kra din tselleḍ-as. Mi twet ad treg. Uznen-aɣ-d aguglu n taɣaṭ.

Arahib iḍfer-iţ.

ANDREA. Akken ad zegreɣ tilisa azekka tanezzayt, Ilaq ad inigeɣ kra yekka yiḍ. Zemreɣ ad rgeɣ?
GALILEO. Ur ẓriɣ ara d acu i k-id-yewwin, a Sarti. Ahat akken ad iyi-temriḍ²⁰⁶ ? Zgiɣ ţidireɣ deg ukukru, ţxemmimeɣ s ukukru, segmi i d-ufiɣ iman-iw da. Acu, ɣas akken, sya ɣer da, tikkwal ţafeɣ-d iman-iw ţeccḍeɣ.

ANDREA. Yif ma ur ak-ddiɣ ara di nnmara, a mass Galilei.

GALILEO. Barberini isemma-yas ajeǧǧiḍ. Ula d neţa wergin iwexxeṛ-as maḍi. Uɣaleɣ daɣen ɣer tira.

ANDREA. Eyyah ?

GALILEO. Fukkeɣ s tira tadlist-nni n « ʼInan ».

ANDREA. Amek ? « Inan yennulen snat tussnawin timaynutin : Tamikanikt d ʼilugan n tɣelwayt ʼigerbuzen » ? Tfukkeḍ-ten da ?

GALILEO. Ţakken-iyi-d ticcert d lkaɣeḍ. Wigi yellan nnig-iw mačči d ijeɣlufen. Ẓran anida tger aẓar ccina ur yezmir ara d-teqleε deg wass ɣer wayeḍ. Acu, akken ad ḥerben fell-i ur iḍerru yid-i kra, ayen ara aruɣ ţekksen-iyi-t asebtar, asebtar.

ANDREA. Ahya Rebbi !

GALILEO. D acu i d-tenniḍ akken ?

ANDREA. Ihi, ǧǧan-k kan tkerrzeḍ seg ʼaman. Ţakken-ak-d ticert d lkaɣeḍ akken ad rekdeḍ ! Amek tqebleḍ ad taruḍ s tafada am ta zdat wallen-ik ?

GALILEO. Ah, nekk d asmeg n tnnumi-inu.

ANDREA. Ihi, tura « Inan » atenad gar ʼifassen ʼirahiben ! Ma d Amstersam, London d Praġ rɣan fell-asen !

GALILEO. Sya akka, aql-i selleɣ-as i Fabricius yesutur arḍel-ines n weksum, neţa yeddurin akken ilaq di Amsterdam.

ANDREA. Sin ʼifeggagen n tmussni ɣas eg-asen dayen ḍaεen !

GALILEO. Neţa d kra nniḍen, ulac din ma, ad jeεqen mara slen qemmṛeɣ tiseggar n cwiṭ-nni i yi-d-yeqqimen di lltu amcum akken ad as-geɣ tansixt, s weεrur-iw kan akken qqaren, deg-s i fukkeɣ abziz-nni n tafat i d-yi-yeggran deg ʼuḍan ifawen kra, 6 wagguren-a ineggura.

ANDREA. Tgiḍ-as tansixt ?

GALILEO. D azegdef²⁰⁷ ideg zgiɣ i i-yugin ad ţ-cerrgeɣ.

ANDREA. Anida tella ?

GALILEO. « Tiṭ-ik ma tḍurr-ik, qleε-iţ-id. » Wissen anwa i d-yeǧǧan awal-a, anwa yebɣun yili-t, yugar-iyi d acu ijerreb di liser. Ad iniɣ di tibbuhelt ma

206 Mri : tourmenté, troublé [être]

207 agezdef : vanité
yella win iwumi i ţ-fkiɣ. Imi ur jbideɣ ara iman-iw ɣef umahel ussnan, d kunwi kan i ţ-yuklalen. Ihi tansixt aţan deg ubrurag-inna. Ma tġemmneḍ ad ţ-tesuffɣeḍ ɣer Holland, aggway-ines ad t-tawiḍ i ʼiri-k. Ma ṭfen-k, d tiɣin i ţ-id-tuɣeḍ ɣer yiwen i d-imuggen tansixt seg tinna yella deg Uzeqqa-Imɣeddes.

Andrea yuẓa s abrureg. Ijbed-d syin tansixt-nni

ANDREA. « Inan »-nni !

Yesferket arusfus-nni.

ANDREA yeqqar. « Di ddehn-iw ad d-serseɣ tussna d tamaynut nezzeh, ad d-tawi ɣef usentel d aqdim aṭas, ambiwel. Seg ʼakken i ʼgiɣ ajerreb, kadent-iyi kra n tɣara uklalent ad ţwassnent. »

GALILEO. Ufiɣ-d ccɣel i iman-iw, amek ihi.

ANDREA. Tadlist-a ad tili d lsas i tfizikt tamaynut.

GALILEO. Ger-iţ kan ddaw uḃaltu-inek.

ANDREA. Yerna nɣil teẓartiḍ dayen ! Yiwen d nekk, ɣliɣ deg-k, ur ak-cuḥḥeɣ ara !

GALILEO. D ayen kan i yesefken. Selmadeɣ-ak tussna, ţeffreɣ fell-ak tideţ.

ANDREA. Tura ldint-d wallen. Kra din yesenfel.

GALILEO. Eyyah ?

ANDREA. Teffreḍ tideţ. Γef ʼicenga. Deg wayen yeεnan tasniklit²⁰⁸, s leqrun i ʼɣ-tezwareḍ.

GALILEO. Segzu-yi-d kan, a Andrea.

ANDREA. Imdanen n menwala neqqar-asen : ad yeqbel ad yemmet, d awezɣi ad yesterǧeε. Mi d-tberneḍ : sterǧεeɣ, ma d tudert, ad idireɣ. Nenna-yak : ifassen-ik umsen dayen. Terriḍ : yif ma umsen wala d ilmawen.

GALILEO. Yif ma umsen wala d ilmawen. Aya yezmer ad yili d anilaw²⁰⁹. Ikad deg ʼimi-w i d-yeffeɣ. Tussna tamaynut, tihdi tamaynut.

ANDREA. Nekk, limer d lebɣi ad akwiɣ uqbel wiyaḍ ! 11 ʼiseggasen fell-i asmi tezenzeḍ timsik̇det i d-yesnulfa yiwen nniḍen i tejmaεt n ʼIcibanen n Tevnizt. Syin, ḥeḍreɣ mi tesemraseḍ taɣawsa-nni asemres ur nfennu.

Imedduk̇al-ik ţhuzzun iqerra asmi tunzeḍ i weġruḋ n Firenze : Dinna tussna terbeḥ-d tisfeldit²¹⁰. Seg zik, teţarraḍ-ţ i teḍsa mara k-d-bedren ifeḥliyen. « Imdanen yesṭasren, reggwleɣ fell-asen. » i teqqareḍ. « Ccum, si yir aseḥseb i
d-yeţas. » Neɣ : « Anida llan wuguren, abrid usgil i tiwḍin tikkwal d win yezzin. »

GALILEO. Cfiɣ.

ANDREA. Deg useggas-nni n 33, asmi tġemmneḍ testerǧεeḍ ɣef ʼayen akk mucaεen di tiẓra-inek, yif limer ẓriɣ d ajbad kan i tjebdeḍ iman-ik seg umεenfer asertan, winna ur nesuffuɣ, akken ad tkemmleḍ amahel usali di temsal n tussna...

GALILEO. Timsal i d-yeqqaren...

ANDREA. ... tazrawt n tɣara n umbiwel, baba-tsen n tmacinin, timacinin, d nutenti kan i izemren ad rrent lqaεa teţwazdeɣ, alamma neṭaxer i igenni.

GALILEO. Hhh ! Hhh ! Akka.

ANDREA. Tewteḍ amek i d-teskefleḍ akud turiḍ, amahel ussnan d kečč i ʼs-izemren ad t-taruḍ. Limer i d-tufiḍ iman-iks tufawt¹¹, deg ugettil¹² n tmes, yečča-k ʼilizeq, d widak nniḍen kan ara yeffɣen d imernayen.

GALILEO. Dayen, d nutni i d imernayen. Ulac amahel ussnan i yezmer ad yaru yiwen wergaz i iman-is.

ANDREA. Ihi, ayɣer testerǧεeḍ ?

GALILEO. Uġadeɣ aqraḥ di ţeǧga, daymi sterǧεeɣ.

ANDREA. Aww ?

GALILEO. Seknen-iyi-d dduzan-nsen.

ANDREA. Ihi, mačči d tiḥileţ ?

GALILEO. Aha°, mačči d tiḥileţ.

Timirt.

ANDREA, s wawal meqqren. Tussna, yiwen ulagan kan i tessen : D abzar ara d-yawi bab-is.

GALILEO. Winna newwi-t-id. Ihi, anṣuf yis-k, a gma n tussna, tabenεemmeţ s wexdaε ! Tseţeḍ iselman ? Llan ɣur-i kra. Mačči d iselman-iw i d-yeţfuḥun, d nekk. Nekk ad serr ḥeɣ, kečč ad taɣeḍ. Ay awal im ɣurru n tektabt, sselεa timɣeddest. Aqemmuc ad d- yarew aman, ad zzrent din rregmat. Tababylonit taggeεmirt, lhayca tamen ɣayt, tin zegga ɣen, ad teldi ime ṣṣaḍen, kra din ad ibeddel ! Ad yeţwaɣeddes werbaε-nneɣ yeznuzun, yesiḥlilen sselεa, yeţaggaden tameţant.

¹¹ Tufawt : auréole, halo

¹² Agettil : bûcher
ANDREA. Tuggdi n tmeţant tḥuza akk medden ! Tuzzfa-nsen ur teεna ara tussna.

GALILEO. Eyyah ? A Sarti, a mmi, ɣas akka twalaḍ akka uɣaleɣ, ɣliɣ, ar tura llant tɣawsiwin di tussna-ya ideg tezzreḍ zemreɣ ad ak-tent-mleɣ. Timirt tamectuḥt.

GALILEO, i gerrez iman-is amzun d aselmad- nni yella zik, yesguz ifassen ɣef uεebbuḍ. Mara iliɣ di sswayeε n usġunfu, tura ddeqs i yi-d-iṣaḥen, ţḥekkiṛeɣ deg ʼiman-iw, qqareɣ, ɣer zdat, d acu n tmuɣli ara srusuyen fell -i ʼimawlan n tmussni, nekk yeff ɣen seg-sen. Ula d amzenzu n taduṭ, ikad-as ad yaɣ s rrxa, ad yezenz s leɣla, ilaq -as daɣen ad iwet amek astug n ta ḍut ad yili fiḥel cckal. Asnerni n tussna ilaq -as u ḥader, tlaq -as teb ɣest nnig n wayen yugaren aya. Yak astug-ines d win n tmussni i d-yuɣen aẓar seg ucukket. Tussna tgellu-d s tmussni n kra yellan i medden, medden anida ma llan, tekkat amek ara ʼɣ-terr d imawlan ucukket. Acu kan, tugeţ di lεamma urzen-ten ʼimawlan udabu, ʼimawlan n wakal, ʼigurram n te ddyanit, ggaren -ten deg uɣem ɣum yesleɣ s texrurin d ʼinzan imzikiyen n wi-cfan aya, swayes ţɣummun ticerktin-nsen. Azlaḍ n tuggti di talsa wesser akken wesser -it ʼidurar : win yesersen iman-is ɣef ukkersiw neɣ ɣef uminbbar, di tmezgida neɣ di tezdawit, ad yesugut, ad yeqqar, ad yeţales, azlaḍ amzun d adrar, d awez ɣi ad ihudd. Ṣsenεa-nneɣ tamaynut ideg acukket yezga tura yezreε deg uqusis²¹⁴. Aqusis ijleq -aɣ tamsik̇det gar ʼifassen, iwehha-ţ ɣer wigi i ʼs-yeseṛwan a ɣilif, irgazen -a imḥedmaren, yebbuɣḋeddan, ur nessin tawant, yesegḍin ayen i tgemmer tussna; ma d wigi ḥulfan daɣen i tiṭ tasemmaṭ n tussna ɣef zzelṭ i d-xelqen d aqdim n lqedma, faqen yezmer ad yeţwaqleε, ma ţwaqelεen nutni. Tura suguten-d fell-aɣ asḥillef, kkaten amek ara ẓ zun arjan gar wid yellan rhifit. Dɣa nezmer ad as-nerwel i wegdud yerna ad neţzuxxu nekkni d irgazen n tussna ? Ambiwel ʼigerbuzen itezzin deg ʼigenwan tura neţfiqi-yas; ma d i ɣerfan ur zmiren ad sḥesben i umbiwel n wid yetgellden fell -asen. Imenɣi akken ad yeţwaktil ʼigenni ara t-id-yawin d acukket. Skud tameṭut n Rom ara yennaɣen ad d- taɣ ayefki, tezzer di liman, amennuɣ-is, assa, azekka, tex ṣer-it. Tussna, a Sarti, ilaq ad tger iman-is deg sin imennuɣen-a i yellan. Talsa yesḋerdufen deg uɣemɣum yesleɣ s texrurin d ʼinzan imzikiyen n wi-cfan aya, di lqella n tmussni, ur tzemmer ara d-tesuffeɣ tazmert tagmawant iwumi teţcemmiṛen kunwi. I wacu teţhembbirem

213 Sguz : croiser

214 Aqusis : public [nm]
Nekk qqareɣ, tussna yiwen ʼiswi kan i ɣur-s : amek ara tesfeḍ iɣilifen yezgan d talsa. Skud imawlan n tussna lhan kan d wegmar n tmussni i tmussni, zgan ţaggaden imawlan udabu, tussna ad teţwaḥerref ; ma d timacinin -agi-nwen timaynutin ad d-glun s ʼiɣilifen nniḍen. Akud izerrin, ɣer zdat, ahat tzemrem ad d-tesnulfum kra n wayen izemren ad d -yennulfu neţa s timmad-is, ma d afara-nwen d tiẓin kan ara kken-yesgemmḍen ɣef talsa. Maylellif²¹⁵ ara d-yeɣzen gar-as d kunwi, ahat yiwen wass, ad yeggeεm er aṭas, dɣa mara d -tegrem asuɣu n tumert mi d-tgemrem kra yellan d amaynut, ad awen-yerr usuɣu n ʼikkeḍ²¹⁶ ara yaɣen akk amaḍal. Nekkini, asmi lliɣ d argaz n tussna, yiwen usulef kan i yellan ɣur-i. Di tallit-iw, tasnaggurt tenti tkeččem inurar anida itezzi wegdud. Imiren, akken i d -kadent temsal, argaz ara d -ibeggsen yezmer ad yeglu s ungelwi meqqren. Limer i ten- qubleɣ, imfizikiyen ahat ad d-suffɣen kra ara icabin Tagallit n Hippokrat n ʼiḍbiben, aṛeggwem i tussna ad tili kan di lfayda n Talsa ! Γef akka wwḍent tura tlufa, ara nesirem kan imesnulfuyen ad ilin d ikudacen ara yeskruyen ayen ssnen i menwala ara ten -id-isawmen. Yerna syin ɣer da, alkan²¹⁷ lekneɣ, a Sarti, ur d- tewwiḍ ara s aqerru -w. Kra ʼiseggasen akken, di tezmert, qerneɣ tiɣurad ; sawḍeɣ tamussni-inu anida yella wuzmir, akken bɣan, ad t-smersen, neɣ ur ţ-semrasen ara, neɣ ad juṛen yis-s, ad d-qḍun nnfeε-nsen. Virǧinia ad d -tekcem s ssniwa. Tbedd. Xedεeɣ ṣsenεa-inu. Argaz ara imaggen ayen muggeɣ ilaq ad yeffeɣ seg ʼadaren n tussna.

# VIRGINIA

Tkecmeḍ adaren n lmumnin. Tkemmel asuref-ines, tesers ssniwa-nni ɣef ṭabla.

# GALILEO

D tideţ ! D ayen yellan. Tura ilaq ad ččeɣ.

Andrea imekken-as afus. Galileo iwala afus-nni, acu, ur t-yeṭif ara.

# GALILEO

Tura d kečč i yesɣarayen. Dɣa ad tqebleḍ ad tarzeḍ afus n yiwen yellan am nekk ? Yuẓa ɣer ṭabla. Yella yiwen iεedda-d sya, yuzen-iyi-d iwezziwen. Tura akka, ţarraɣ-ţ kan i wučči.

# ANDREA

Ihi, ɣef akka teţwaliḍ, ulac tallit tamaynut i d-ineqqren ?

# GALILEO

Tella. Ţḥadar iman-ik ma tzegreḍ Tamurt n Walman, tideţ ddaw ubalṭu.

215 Maylellif : abîme

216 ikkeḍ : horreur

217 Alkan : conviction
ANDREA, ur yezmir ad ireg. Ayen yeεnan tamuɣli-inek ɣef umaskar-nni i d-nebder, ur yella wacu ara k-in-iniɣ. Acu, ur umineɣ ara d ayen i d-tenniḍ qessḥen ara d-yilin d awal aneggaru.

GALILEO. Tanemmirt meqqren, a mass. Yeɣli deg ʼučči.

VIRGINIA, mi tmun218 Andrea. Ur nḥemmel ara zziyaṛ i d-yeţasen seg ʼizri. ţmarin-t.

Andrea ad ireg. Virginia ad d-tuɣal.

GALILEO. Γef akka teţwaliḍ, anwa i ʼɣ-id-iceggεen iwezziwen-nni?

VIRGINIA. Mačči d Andrea.

GALILEO. Ahat maččî d neţa. Amek ara d-yili ʼiḍ-a?

VIRGINIA, deg usfaylu. Ad yizrir.

218 Mun : accompagner
# ASAYES 15

1637. « INAN », DISCORSI, TADLIST N GALILEO TEZGER TILISA N ṬELYAN.

Ay imdananen n ʼiseɣ, ur teţut tadlist tezger tilisa.

Nekkni yelluẓen tamussni, Neggra ɣer deffir.

Timess yeseḥdiqiren gar ʼifassen-nwen Ţxilwat ur sfuhruyet Mulac ad aɣ-tezher akken ma nella Ih, akken ma nella.

Tamdint d tamectuḥt di tlisa n Ṭelyan, i tafara. Γer tama n tseɣlit uεessas n tlisa, arrac ţuraren.

Andrea, tama n ukrarsi, yeţraǧu iεessasen n tlisa ad ḥekkren lekwaɣeḍ-is.

Yeqqim ɣef tsenduqt, yeqqar arusfus n Galilei. Akkin i tseɣlit, d takerrust.

ARRAC cennun.

Meriem teqqim ɣef teblaṭ Telsa taqenḋurt d taxuxit tuzrar Tesames-as akk sdeffir.

Mi d-tuɣal tegrest Taqemjeţ-ines teffeɣ dayen : Ammus mačči d acerrig.

AΣESSAS N TLISA. Ayɣer akka ara teffɣeḍ si Ṭelyan?

ANDREA. Nekk d amussnaw.

AΣESSAS N TLISA, i umaruy : Aru ddaw « tamentilt n twada²¹⁹ » : Amussaw. Ilaq ad ḥekkreɣ ifecka-inek. Iḥekkeṛ ifecka.

AQCIC AMEZWARU, i Andrea. Ur ilaq ara ad teqqimeḍ da. Iwehha ɣer tejdart²²⁰, yeqqim zdat-s Andrea. D tastut i izedɣen deg-s.

219 Tawada : départ

220 Tajdart : cabane
AQCIC wis SIN. Marina tamɣart ur d tastut.

AQCIC AMEZWARU. Tebɣiḍ ad ak-sluɣeẓmeɣ afus-ik ?

AQCIC wis KRAD. D tideţ, d tastut. Deg ʼiḍ, teţferfir deg ʼigenni.

AQCIC AMEZWARU. Amek armi ulac di temdint akk win ara ʼs-yefken taḍwist²²¹ uyefki limer ur d tastut ?

AQCIC wis SIN. Amek ara tizmir akka ad tefferfer deg ʼigenni ? Ulac win izemren ad yefferfer. I Andrea. Yella win izemren ?

AQCIC AMEZWARU, yeksa-d wis sin. Wagi d Giuseppe. Ur yessin tigert, werǧin yekcim aɣerbaz imi ur yesεa ara ula d yiwet testawt ara yels.

AΣESSAS N TLISA. I tedlist-nni n wacu-ţ ?

ANDREA. D tadlist ufelsaf ameqqran Aristot.

AΣESSAS N TLISA, yedɣes. Anwa-t daɣen wa ?

ANDREA. D yiwen yemmuten yakan.

Arrac-nni, akken ad εekkin Andrea atan yeqqar, ţawin, ţarran, tezzIn’as amzun ula d nutni qqaren tidlisin akken leḥḥun.

AΣESSAS N TLISA, i umaruy. Sik̇ed kan ma yella deg-s kra ɣef teddyanit.

AMARUY, iferrek. Ur ufiɣ kra.

AΣESSAS N TLISA. Yehwa-yasen kan, afurru-ya neţfurru ifecka ur yewwi, ur yerri. I win yebɣan ad yeffer kra dɣa ad aɣ-t-id-yesers kan yeldi zdat wallen-nneɣ ! I Andrea. Ilaq ad tesyenyiḍ kra din nḥekkeṛ-it.

Andrea yekker, yesgayez, akken yeqqar, yeḍfer aεessas n tlisa, yekcem ɣer lbiru.

AQCIC wis KRAD, i umaruy, yesken-as tasenduqt-nni. Yella deg-s kra nniḍen, Twalaḍ ?

AMARUY. Ulac-it dagi llina ?

AQCIC wis KRAD. D ccitan i ţ-id-yesersen da. D tasenduqt.

AQCIC wis SIN. Aha°, n wergaz-nni awerdan.

AQCIC wis KRAD. Limer am nekk, ur ţ-furreɣ. Tkerrer i ijedεunen n Passi, akrarsi. Sakkdeɣ seg yiwet teṭituct tga lɣimra n wedfel di ssqef, sliɣ-asen mi sġeḥġuḥen.

AMARUY, nniqal cwiṭ ad yaweḍ tasenduqt-nni, yesgayez, syin ibren-d. Ccitan deg umahel-ines, yak ? Dayen, ur nezmir ad nfurr kra yellan. Anida ara nerr ?

221 taḍwist : petit pot
Andrea yuɣal-d, tegla-d s tecmuxt uyefki. Yeqqim ɣef tsenduqt-ines, yuɣal ɣer tɣuri.

# AΣESSAS N TLISA

iḍfer-it-id s lekwaɣeḍ. Derreε isendyaq. Dayen kra din nura-t.

# AMARUY

Dayen, kra din.

# AQCIC

wis SIN, i Andrea. Tura kečč d amussnaw. Ini-d ihi : nezmer ad nefferfer deg ʼigenni ?

# ANDREA

Raǧu kan cwiṭ.

# AΣESSAS N TLISA

Tzemrem ad tesahlem. Akrarsi dayen yeddem ifecka. Andrea yeddam tasenduqct, iwet ad ireg.

# AΣESSAS N TLISA

Bedd kan din ! D acu yellan di tsenduqt-nni ?

# ANDREA

yeddem-d daɣen tadlist-ines. D tidlisin.

# AQCIC AMEZWARU

D tasenduqt-nni n testut.

# AΣESSAS N TLISA

D tixrurin. Amek ara tseḥḥer i tsenduqt ?

# AQCIC

wis KRAD. Yak cciṭan yezga yid-s !

# AΣESSAS N TLISA

yeḍsa-ţ-id. D ayen ur neţεedday da ɣur-neɣ. I umaruy. Ldi-ţ. Ldin tasenduqt-nni.

# AΣESSAS N TLISA

yeġren. Acḥal i yellan ?

# ANDREA

34.

# AΣESSAS N TLISA

i umaruy. Ddeqs ara teqqimeḍ deg-s ?

# AMARUY

yenti yeţnadi di tsenduqt, sufella kan. Kra yella deg-s yesedsel²²² yakan. Ad ak-iniɣ kan ma bdiɣ aḥuffu, ilaq ad tsellmeḍ tiremt n tṣebiḥt-a. Ma yewwi-d ad ferneɣ akk tidlisin-a, ur walaɣ amek ara awḍeɣ s akrarsi Passi ad aɣ-ixelleṣ tabzert i ʼs-neţalas tura makka i d-yesers axxam-is ad yenz s tseɣlawit²²³.

# AΣESSAS N TLISA

Ih, tlaq-aɣ tedrimt-nni, [mezwarent tlufa]. Idegger s uḍar-is tidlisin-nni. Anef ! Ur walaɣ d acu ara naf kra yesεan azal di tsenduqt-a ! I ukrarsi. Tzemreḍ ad tqelεeḍ.

Andrea yezger tilist akked ukrarsi iḃubben tasenduqt-nni. Mi ţ-zeggren iger arusfus n Galilei deg usegres-ines n yinig.

# AQCIC

wis KRAD yesken-d tacmuxt-nni uyefki yeǧǧa dinna Andrea. Dihin !

222 Sedsel : imprimer

223 Taseɣlawit : enchère
AQCIC AMEZWARU. Dɣa d tasenduqt-nni tufeg ! Dɣa d cciṭan i ţ-yeddmen ?

ANDREA ibren-d. Aha°, d nekk i ţ-yeddmen. Ilaq ad tissineḍ ad tleddiḍ allen-ik. Ayefki yeţwaxelleṣ, akken daɣen tacemmuxt. Awi-ten i temɣart-nni.

Ih, a Giuseppe, werεad i ʼk-in-rriɣ awal ɣef usteqsi-inek. Ur nezmir ara ad nefferfer deg ʼigenni sufella uεekkaz ! Ilaq ad tili deg-s xerṣum yiwet tmacint.

Acu, timacinin am tinna taswiεt-a werεad llant. Ahat, d awezɣi maḍi ad ilint imi argaz ẓzay aṭas. Acu ulac win yeẓran, amek ihi ? Taswiεt-a, nxuṣ mačči d kra di tmussni, a Giuseppe. Aql-aɣ akken kan tebda tallit.
# abaddar

# abdaε

# abeckil, taggrect, taɣruft

# abrurag

# aburref, zzux

# abusin

# acahi, aɣmas

# acnaw, aheǧǧu

# adfar, a ɣan, lfer ḍ, lwajeb

# afḍam

# afecku

# afeεεeṣ, asrubbeg, aεdab

# afeεεeṣ, asrubbeg, aεdab

# agama

# agdaẓ

# agemmir, tasersit

# agensa

# agers, azellaǧ

# Aɣeṭuḍ

# agezdef

# aggur, ayyur, amtiweg, itri

# aɣiwen

# aglaz, aḥqar, lekku

# agurram

# aɣyud, alewwet, aḥaṛeb

# aḥdemran, bu iḥedmer

# aḥejjab, liẓar, asaber

# aḥeṭen

# ajmuḍ, asekkud

# akamma, amazzu

# akerdis

# akatay, leḥsab, aseḥseb

# AMAWAL

# arsenal

# hérésie

# esquisse

# globe

# vanité, fatuité, orgueil

# couple

# enquête

# satire, écrit, discours pour se moquer

# devoir [nm.]

# frustration, insatisfation

# bagage

# supplice, question, torture

# torture

# nature, êtres et choses constituant l'univers, le monde physique

# damnation

# thèse

# satellite

# cristal

# Capricorne

# vanité, futilité, insignifiance

# astre

# faculté

# mépris

# prêtre, religieux, marabout

# discipline

# égoïste

# rideau

# inquisition, perquisition

# doctrine

# bienveillance

# triangle

# calcul
# aklisiw

chanoine

# aklisyan

ecclésiastique

# akuydi

lâche un

# aliwan

réaliste

# allun

espace

# alqas

vicaire

# amaɣlal

éternel, immortel

# amaɣrad

univers

# amallus, alawlus

cyclique

# amaruy, asexnaǧi

scribe, secrétaire

# amdugi

criminel

# amerday, aṭubǧi

artilleur

# amesɣaru

objectif (être)

# amesnakuc

théologien

# amesqad

ambassadeur

# amesqirri

confesseur

# amḥami

échevin

# amin

curateur

# aminbbar, akkersiw

chaire

# amkuk

navette de tisserand

# amluṭef

matériel

# amqeddem, amutlay, amsiweḍ n wawal

porte-parole

# amrud

canon

# amsaggur, asnaggur

astronome

# amsudeɣ, adifili, azerbuε

défilé, revue

# amegli

# amur, taẓunt

proportion

# amusnak

mathématicien

# amuṭran, apapas aflayan

évêque

# abishop, évêque

فقسأ 'usquf

# amxater

cardinal

# anafar, aɣummu, anɣamu

masque

# aqric

# anas, nnḥas, aɣir

cuivre

# anawur

fonctionnaire
# Vocabulary List

|anezmar|azriran|azuzmir|puissant|influant|important|
|---|---|---|---|---|---|
|uzmir|anfa|tour|angaẓ|ẓẓelṭ|azlaḍ|
|misère|dénuement|anilay|recteur|annuf|phase|
|ansar|awexxer|reflux|apapas|akahin|curé|
|aqennuẓ|bosse|boule|boulette|grosse|bouchée|
|goulée|aqRom.eḍ|cupidité|aqusis|azayez|public|
|arag|asuddem|flux|arahib|Moine|aramsu|
|passion|arumsu|passion|arusfus|manuscrit|aṛkan|
|pause|asaɣlay|taseɣlawit|enchère|asareb|asikel|
|navigation|aseggar|aɣudid|levier|aseqqam|akumisar|
|commissaire|asquf|prélat|aseyyi|fettu|tanaṭ|
|décret|asgeld|trône|asḥillef|asḥedlilef|menace|
|geste de|asiqil|sicilien|asmeḍren|spéculation|pensée|
|réflexion|asmeḍren|ameggez|amyars|pensée|réflexion|
|asnulfu|aseɣnew|asegnet|invention|astug|négoce|
|awerrab|minutieux|méticuleux|tatillon|awerreb|minutie|
|exécution d’une tache|avec|aweṣṣi|ţewṣaya|aṣudef|recommandation|
|awlal|abeḥri|marin|ayalu|voile de bateau| |

# azaliɣ, ddabet, akumbaṣ, compas

# asezzay

# azehhed, tarennawt, victoire

# timerniwt

# azlaḍ misère, débine, dèche

# azmaẓ s yimi procès verbal

# azmaẓ, axeṭi procès, contravention

# azulal absurde

# azundan vraisemblable

# aẓeṭa drap, toile

# aẓuder patiente

# aεeǧǧeǧ, tanek̇ra révolte, rebellion

# beggen, werri démontrer

# ḃeεrerri écarquiller

# boulet adcic

# brasem ravi (être)

# ccbaḥa, ṣṣifa, tahuski, beauté

# tiεuncert

# cleε intéresser (s’) à, faire attention à, se préoccuper de :

# ddehn, rruḥ, lxaṭer, esprit, principe pensant

# tamumemt

# demmu affirmation

# discours Discorsi

# esclave asmeg

# ferreh, ifaw, aflalay explicite, clair

# ferrek feuilleter

# ftu, aneḍ décréter

# fuhri, suget, rnu, zneε exagérer

# ɣuded sacré

# hemmez, dekki approuver

# ibeddi, tibeddit, tisfeldit audience

# ihemmez Irréfutable

# ikeḍ, asikeḍ horreur

# imbeddi fixe

# imceggeε apôtre

# imɣeddes saint
# Glossaire

|ini|asbaddu|trépied|
|---|---|---|
|inzi|lemtel|awal|
|iqin| |intéresser (s’)|
|isilit| |plafond|
|isir| |abolition|
|leḥnaḍ| |autour|
|lpap| |pape|
|mari, naqem| |contrarier|
|nuwwu, ggez| |menacer|
|Priap| |Priape|
|Vénus| |Vénus|
|s ukadi| |visiblement|
|s ulkan, daṣel| |sûrement, bien-sûr|
|sedsel, siggez| |imprimer|
|senfel, beddel, mbaddal| |changer|
|senged| |concentrer|
|sentem| |confirmer, assurer|
|ser| |abolir|
|sguz| |croiser|
|silem, asilem| |contempler|
|suneɣ| |Esquisser, dessiner|
|tabedεit| |invention, lubie|
|tabejbajt, tamqellect| |broutille|
|tabruragt| |sphère|
|tadugit| |crime|
|tagant, aqujjeṛ| |immobilité, inertie|
|taɣara| |propriété, qualité, caractéristique|
|tagertilt| |carte|
|taglayt, ellips| |ellipse géométrique|
|tagugẓert, tiliẓer| |téléscope|
|taɣzent| |raison|
|tajmaεt n ʼIcibanen| |sénat|
|takkermit, tin n Rebbi| |charité|
|taklisya, tamezgida, lǧameε| |église|
|irumyen| | |
|tallust, unniḍ| |cycle|

# Glossaire

|tamentilt, ddemma, ssebba|cause|
|---|---|
|tamerda|artillerie|
|tamkerra, lberhan|miracle|
|tanezzut, taɣzenzit, ttjara|commerce|
|asfusker, tazenzit d| |
|tmesɣiwt| |
|tanhizt|levier, barre à mine|
|tasemhuyt, tasemzuyt|saison|
|tasila|fond|
|tasnaggurt, tussna n|astronomie|
|wagguren d yitran,|tastrunumit|
|tasnagt, rrẓana|sagesse|
|Tasnakuct, tatiolojit|théologie|
|tasnamḍant, aɣubari,|arithmétique|
|taritmitit| |
|tasniklit, tihdi|éthique|
|taḍfuţ, taḍfuţ|pomme|
|tawsu, tuzzfa|faiblesse|
|tazirezt|trajectoire|
|tazkanayt, udem, tagrart|cadran|
|taẓayert, tawinest|cercle figure géométrique|
|tiberxidas|fausseté, fourberie|
|tiferkit|feuille de papier|
|Tifuzya|éminecnce|
|tiFuzya|excellence|
|tiɣmert|angle|
|tilawt, tideţ|réalité|
|timernit|somme, addition|
|timernit|addition|
|timesqedt|ambassade|
|timsik̇det|lunette|
|timtekkit|balustrade, parapet - rambarde|
|timuɣri|altesse|
|timuɣri|majesté|
|tirmit, ajerreb|expérience|
|tisellet|réputation bonne|

# Vocabulaire

|tisulay|échafaudage|
|---|---|
|tisumga, tisemgit|esclavage|
|tizundent|vraisemblance|
|tiẓri|théorie|
|Tudert i Meriem|Ave Maria|
|turda, turdut|hypothèse, supposition|
|ubdiε|hérétique|
|ufḍim|frustré, insatisfait|
|uɣlil, uḍεif, uzzif, anamum, aleɣcan|faible|
|ungid|concentré|
|ur ihemmez|réfutable|
|urar n ccah-mat|jeu d’échecs|
|urdu|supposer|
|urnfennu|impérissable|
|xbibeḍ, sfuṛed|convulser|
|yefulkin|magnifique|
|Yebter|Jupiter|
|zbu|résister|
|zɣel|courroucé, furieux|
|zubet|dicter|
|εaned, rwes, ṣarex|imiter|

