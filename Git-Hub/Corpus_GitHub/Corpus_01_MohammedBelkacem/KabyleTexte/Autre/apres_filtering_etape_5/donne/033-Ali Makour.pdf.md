ḥmed n ugellid Tazwert
ḥmed n Ugellid neɣḥmed b’Sselṭan, am wakken is sawalen di timawit.
Dɣa d isem n usegbar agejdan, iy-tewwi d azwel tmacahutt agi ara d nerr
ɣer tira tikkelt-agi, si timawit.
Ihi, tamacahutt ara d-nechu tikkelt-agi, d yiwet si tid iɣ-d-cehhun akw
imawlan nneɣ , ladɣa di tsemhuyt n tegrest, mi yesfirnin lkanun s yirrij n
wexlenǧ, yettaken lḥamu  ɣer lebɛid, alamma ucafen wat wexxam s tidi, cil
n wwedfel itt-isennan akin i wemnar n tzeqqa.
Lkanun, timucuha, dɣa ur nezmir ara d d-nutlay ɣef yiwen war wayeḍ,
acku d tigi i d snat n tɣawsiwin yeṭṭfen amur ameqqwran di tmeddurt n
imawlan nneɣ imesdurar, ladɣa imarrawen nneɣ yezgan di laɛ d laɛra yakw
d leḥfa. Maca, cil n way-a, nitni werǧin bran i iɣallen-nnsen zdat n
tmeddurt nnsen taqesḥant, zdat unezwu ladɣa di tegrest, imi zgan
tteḥtilin-as s wesɣar i ttheggin di tsemhuyt n tefsut, i wakken ad rzen
asemmiḍ i ten-yettraǧun.
D akk-a i d imarrawen nneɣ : yal aqeddic nnsen s tallit-is, yal kra ttgen-as
azal-is. Dɣa ma zeddmen di tefsut, mačči imiɣwezzifen wussan neɣ imi
yeshel ugermum i uneqluɛ seg wakal i ireḍben maca, imir-en i yettban
useklu yemmuten. Daɣen imir-en, amahil ameqqwran: tayerza neɣ taneqqact deg idurar, ur yegwit ara yernu cwiṭ yellan ikeffu ɣef zik, acku yewwet kan ugeffur, yesseḍref wakal. Ɣef way-a, tugti di tefsut ssezrayen-t
di teksawt yakw d unezdum, ullac win ara yessufɣen iɣersiwen-is, war ma
yegla s tezdemt tameddit m’ara ten-yenher.
S wakk-a, ulamma tedres fell-asen tlaba di tegrest, maca iteddel-iten
lkanun s lḥamu n yirrij n wexlenǧ yakw d win n tidekt, ladɣa imi d wigi i d
asɣar deg tettaṭaf tmes, d wigi i d asɣar n useḥmu, seg mi ur d-ttaken ara
aṭas n dexxan. Ihi, s wakk-a i ttḥuddun tifekkiwin-nnsen yaɛsan ɣef
usemmiḍ n tegrest, n tegrest ur yettqilen igellilen: m’ara zzin i lkanun
yesfarnen, xas ma taɛrurt tzeqqel; ma d taɛebbuṭ tezga texwa, tezga
tessutur tagwella, tessutur tawant i werǧin tessin, lladɣa arrac neɣ tullas
mezziyen, yemmensin s kra kan n iniɣman akk-en d imerragen neɣ s
tubbit n weɣrum n temɛin neɣ n lbecna ma ufan-tt.
Maca, imarrawen nneɣ mmegzin nezzeh imi, ur ttaǧǧan ara arraw-nnsen
ad ḥalfin s waṭas i laɛ n tɛebbuṭ. Ay-agi, s tmucuha isen-d-snulfuyen, i
wakk-en a ten-ssedhun ar d aten-yugar nadam.
Daɣen, maṭi kan iwakk-en ad dhun neɣ i wakk-en kan ad ttun laɛ maca; i
wakk-en daɣen a sen-slemden ama d tirrugza, ama d tagmatt, ama daɣen
d taɣdemt, d wamek ara ssiwḍen ad issinen akw ilugan n tudert di tmetti, atg...
Qqaren imarrawen nneɣ : “ Ulaqci ɣef win ara yechun tamacahutt deg
uzal, win ara yerzen awal-agi n ulaqci ad yefferdes”
cehhuɣara tamacahutt deg uzal, imi ulaqci. Acku imir-en ur ssineɣanamek n wawal agi, ula d nettat ur t-tessin ara, imi acḥal d tikkellt
qqaren d ay-a, ulaqci, neɣ an-nefferdes.
Imir-en qqareɣ-as: awah, kunwi s wat zik treggwim kan, ur temmegzim
ara, wamma, d acu ara d-yawin tifferḍest,  ɣer tmacahutt? d acu i d
anamek n ulaqci agi d-tettalsed? Tagara m ufiɣawal agi yekka-d si tcawit,
“Ma d nutni di tedmi nnsen: D tilist ur yessefk i yiwen a s-yeffel, d tilist
ttgen ɣef yal kra ara ten-iɛekkwren, amzun akk-en d ttira”.
Ur iwat ara, acku ass neɣ azal, yettufaras, ttgen-as azal ameqqwran di
tudert-nnsen, imi zgan am iweḍfen: ma ur d-ssasin ara deg uzal imensi ur
ttmensin ara, imi tudert-nnesen tezga tcud  ɣer ugama, ula d tameqfult neɣ taḥlult, ma ur tt-gmiren deg wass, ulla melmi t-gemren, atg.
Ur gan ara tuggimt i tmacahut deg uzal acku, ur bɣan a d-ssekkren
tisutiwin timertabin, tisutiwin ara yessezrin tudert nnsent deg uqesser d
wekraf n ifadden... Maca, bɣan a d-sekkren tisutiwin tinemhalin, tisutiwin
n turmidin,ɣef way-a i qqaren: “Ass i weḥbak, iḍ i webrak”. meḥsub:
Ass i umahel, ma d iḍ i usenfu.
Xas ulamma ǧǧan-d anzi-yagi, maca di tilawt, d mgal ara naf di tudert
nnsen n yal ass, acku ula d iḍ-nnsen ur t-ssezrayen ara kan akk-a d ilem,
war ma fursen deg-s ay-en ara ten-infɛen, ama d aqesser  ɣer yiri n lkanun
ɣef wya-en yezrin deg wass-nni yekfan; d acu gan deg-s, s ani ssawden
amahil-nnsen d wacu ten-yettraǧun i uzekka nni ten-yemmalen...
Am wakk-en daɣen, ttfarrasen iḍ i usinen n warraw-nnsen deg way-en
yelhan d way-en ara ten-inefɛen di tudert nnsen d wayen-en ara isnef
timetti s umata. Ay-agi yettili-d s tmucuha sen cehhun d lemsaɛraq iss
ttemyergamen, i wesnerni di tedmiyin nnsen, imi agrud amezyan; ayen
ara yelmed deg iḍ, d awezɣi a t-yettu, d awezɣi ad yezri war ma yettw
aserqet deg wallaɣ-is, war ma yeɛɛa di tedmi-s. Acku a t-yawi akk-en di
tnafa, u yezmer ahat a t-yargu aṭas n tikkal kra ara yekk yiḍ. Wamma deg
wass, xas qqaren: “Ccfaya n win meɛɛiyen, am weɛru yettwasreqten”.
Maca yezmer a t-isettu wurar yakw d nncaf d imeddukal-is.
Ihi, ahat ḥtalen i way-agi, d aymi fernen iḍ i wechu n tmucuha d
temseɛraq, i wakk-en ad ddunt s way-en yelhan, s temsirin i lemden ula d
nutni ɣef imarrawen-nnsen deg uɣerbaz n yedles war idlisen, war tira...
Dɣa ma nger tamawt  ɣer wazal n tmacahutt deg idles nneɣ amensay
imawi; an-naf, maččikkan tessedhuy arrac neɣ tsettuy-asen aqraḥ n
tɛebbuṭ yexwan, am lkanun isettuyen asemmiḍ n tegrest i tfekkiwin
ticeryanin, maca; tessininiten, tesselmad-iten s temsirin i t-yeččuren,
temmal-asen s umata tɣawsiwin tigejdanin n tudert, d amek ara mmagren
unyugen, ama d igmawiyen neɣ d wid ara mmagren di tmetti, neɣ wid iss d-gellunt tsemhuyin...
Akka dɣa am tmacahutt-agi i bɣiɣa d-kkseɣsi timawit  ɣer tira, i wakk-en
Ɛemruc, Belɛid At ɛli, rrnu daɣen Dda lmulud At Mammer, ad fell-asen
yessuref ugellid ameqqwran. Iwakken a tt-id afent tsutiwin n yimmal acku
d tallit ass-a fell-aɣan naru idles-nneɣ i warraw nneɣ i wakk-en ur sen-tḍerru ara tin yedran yid-nneɣ : yal kra alamma nḥuf tizza ara t-id-naf, yal
kra ma ur t-id-nekkis ara ɣef zik seg imi n yemɣaren d temɣarin; ad yeddu
yid-sen s aẓekka, am wakk-en yenna Dda Lmulud deg wawal-is: “Yal
amɣar neɣ tamɣart yemmuten, d tamkerḍit iɣ-yerɣan”.
Ihi i wakk-en ur sen-tḍerru ara i wat uzekka am wat wass-a; fell-aɣnekwni an-aɛteb, an-nazzel, i wakk-en s tidiwin nneɣ a sen-aččar
timkerḍiyin i deg ara afen iman nnsen d acu-ten, i deg ara tteffin tamussni
idles d tɣerma n imarrawen-nnsen, nekkni. Ali Makǧur,
Awer teḍru i wat uzekka, am wat wass-a.
Tizi-Wezzu, ass n 9-10-1999
Tamacahutt n ḥmed n Ugellid
Ihi, macahu ɣef yiwen ugellid zik-nni, yella igelled ɣef yiwen
wedru, neɣ yiwet n tmurt. Agellid-agi, d yiwen yezgan yebḍa ger
wegdud-is s teɣdemt, d yiwen yezgan yettidir ger weɣref-is, yessen s
umata tilufa d-yettmagar yal amezdaɣ, ulac ula d yiwen iwumi yečča
azref-is ama d tameṭṭut neɣ d argaz werǧin iga taneḥyaft ger wa neɣ wa... Lḥaṣun ulac Agellid i t-yunzan, armi ula d agdud-is s umata,
yiwen ur yezmir a s-d-yeffeɣd afna.
Maca, agellid-agi, cil n llhu yeččur, cil n tayri d talsawt yezga yesɛa
ɣef imeɣban iwimi yettmud tallalt, ama s wedrim neɣ s laɛnaya
yettarra fell-asen; maca, a-d-tinniḍ izekker-it Rebbi, imi yegguma a
s-d-yeg amur-is di dderya. Dɣa agnu-yagi, mačči slid netta kan is-yeḥḥulfan, maca agdud-is s umata iḥar melmi ara sen-d-yefk win ara
yaččaren amur-is, ass m’ara s-d-yessiwel bab-is, imi, am wakken
yenna yinzi: “Aẓar yeṭṭafar tara”. Acku ḥṣan ma yemmut akken d
amengur ur kken ɛniɣs nnger d awezɣi ad tidir talwit nni deg llan i
tsutiwin i ten-id-yemmalen. S wakka-a, ulamm inesɣuma-s neɣ wid
yettbaddan zgan ttwellihent ad yessulyi; ad yernu tameṭṭut tis snat
ara s-d-yefken alag, ma d netta yegguma ad yessiknew tameṭṭut-is i
yra armi d ulamek. D awzɣi ad ssulyiɣfell-as, xas ad mmteɣakk-a d
amengur, i sen-izennew yal m’ara ɛemmken fell-as.
Ddan, zrin waguren d iseggwasen, netta ur yytis, yuyis, yezga
yettraǧu deg ugellid ameqran s uramsu d tbɣest yeččuren ul-is yezga
yessaram: ad ldint tewwura n igenwan fell-as, a s-d-fkent xersum
yiwen ara d-yesker deg irebb-is, ara yessunen ɣef lxir,ɣef leḥsan i
wakken a t-id-yeǧǧ deg umur-is, ad yettkel fell-as tagelda-s ara
iseddu di lǧerra i deg is-tt-id-ǧǧan imarrawen-is, ladɣa bab-as. Maca,
am wakken qqaren: “Win yerǧan bab n igenwan, d ulaqrar a s-d-ḍṭen wussan”. Acku, yiwen wass kan, ata yeffeɣ-d uberraḥ n tgelda s
ass-agi i d-ilul...! Wehmen akw wid i s-yeslan: wa yettales i wen ur
neslla, wa yessegzay i win ur negzi.
Dɣa adrum s umata yeggugi  ɣer tgelda: win ineqqcen, iḍegger
aqaba-is di terni, win yeksan, yeǧǧa taqweḍɛit-is di tezgi..., lḥaṣun
tilawin, irgazen, arrac, tiḥdayin, qeccuc meccuc, armi ula d ilufanen
di dduḥ ddan, ur ten-yezgil rrezg mi slan s weqcic yernan  ɣer ugellid
nnsen, i ygan adriz ur iga yiwen seg igelliden nniḍen imi azal n wagur
ur temsusam tegwnitt s ṭṭbul d teɣratin. Adrum s umata ččan, swan,
ḍebblen... Lḥaṣun dayen kan.
Agellid yunez i Bab igenwan, iḥmed Rebbi irennu, ref way-a ula d
mmi-s, ḥmed is-isemma.
Maca, xsara, am wakk-en qqaren: “Rrbeḥ d rrezg d atmaten, di
tudert akk-en i ttemseḍfaren. “ Imi tinnufra tegla-s s twaɣit i
yesseɣlin tameṭṭut deg waṭṭan ur yesɛin tujjya, sked amejjay ur s-d-yewwi, sked s ani ur-tt-yessaweḍ, maca aṭṭan itt-yeblan; simmal
deg-s yeqqaz irennu, armi tt-yewwi d asfel, armi d-teǧǧa ḥmed d
agujil akk-en kan i yeldi taṭṭucin, tjelq-as tmettant leḥnana n
tyemmatt ur tt-yerwi, ula d nettat tunag s ucaḥuḍ-is am tsekkurt
irumeq unagmur ɣef temda n waman send ad tessexsi fad i tt-yesserɣen.
S wakk-a, agellid iqeccem-as usebsi, leḥzen yessexsi-yas taftilt nni n
rrezg yessaɣen aniqal deg ul-is, yuɣal d ameɣbun, mi yesked di mmi-s; ad tegzem tasa-s, ad tergigi tɛebbuṭ-is. Amek ara yeg? ansi yekka
i twaɣit-agi d-yeɣlin fell-as, ad yaf temdel tewwurt: ad yales
tissulya?, yugad ad testehzi di mmis tmeṭṭut ara d-yernu. Ad yeqqim
akk-en daɣen d aǧǧal? ulamek yeǧǧ mmi-s deg irebbi n tqeddacin,
deg irebbi n tin ur ira, deg irebbi n tin ur yellan d taheggart. Di
tagara iwala yessefk ad yessulyi: akk-a xersum ad yettkel mmi-s,
ladɣa ma yessemlal-it Rebbi yakk d tmeṭṭut yelhan, tin ttɣiḍen
igujilen, tin ttɣiḍen imeɣban bḥal tameṭṭut is-yemmuten yakan. Acku
ula d nettat asmi tedder, tezga d taḥnint, d turḥimt, xas akk-en deg
isem d tagellidt; maca werǧin tesban-d iman-is ger yemdanen,
werǧin tennuɣna ɣef tqeddacin-is neɣ tella tin tessexnunes.... maca
d mgal n way-agi: imi ula d učči ttteg-it t-tett yidsent war ma tɣunfa-tent, tettqesir yid-sent, tettaḍsa yid-sent... Armi tikwal m’ara tekcem
ɣur-s tin ur tt-nessin ara; ur tt-tferren ara garasent s tmuɣli
tamezwarut, alamma mlant-as-tt.
Dɣa ay-agi akw, d ay-n i d-yessegwran leḥzen, d ay-n i –d-yessegwran
ilem ɣef wat tgelda s umat.
Zrin wussan d waguren, agellid yuɣal yeɣtes ad yessulyi, imi ula d
netta yeḥulfa d yiman-is: ula s ani yerwel ɣef tidett, acku, wi yeḥṣan
s wacu ara d-yeglu yimmal? yugad ad yeḍfer tameṭṭut-is, d-yegwri
mmi-s war lettkal, war ma yufa yiwen  ɣer tama-s ara s-yemmlen
xersum wi t-ilan.
D akk-en ay teḍra, mi yessulyi ugellid ur yendim ara acku, tameṭṭut i
yerna, yufa iman-is deg-s, yufa akw ay-en yessaram, im ula d mmi-s
tga-yas leḥsan, terra-t deg irebbi-s amzun d nettat i t-id-yurwen, i
yeǧǧussar n ugelǧlid yefti deg ul-is, ladɣa m’ara tt-yeskad tezzuzunt-it
neɣ m’ara t-tecdedduy s isefra d-ttawint tyemmatin ɣef mmit-nnsent: Ay imeksawen
Ma ur teẓram uccen
Yewwi-d izimer d aksas
Yuzzel mimmi yekkes-as-t
Uccen yewwi iɣsan
Mimmi yewwi-d ikesman
Ad yettsusum ad yeggan
S lebɣi-k a bab igenwan
S wakk-a, agellid, tger-as irebbi talwit, yeẓaẓen i tafukt n rrezg is-d-yeččuren axxam, ladɣa imi kra kkan n waguren; akk-en yeffeɣḥmed
si dduḥ, tameṭṭut-is yernaɣur-s weqcic, Agellid iga adriz annect-ilat,
inced akw Agdud-is, inced akw igelliden wukud t-zdin wasaɣen n
talwit. Xas ulamma tirgett nni n dderya yellan tsaɣdeg ul-is texsi s
ḥmed; maca rrezg-is yennerna ugar imi, mmi-s ur yeqqim ara d
awlawel war tagmatt, yesɛa tura win wukud ara yerfed tagelda ass
m’ara d teggwri ger ifassen-is, im tiɛkwemt n tgelda mačči d ay-n
fessusen yernu, am wadd-en qqaren: “Irgazen, s imehrazen”. Anda
ugten, tigemmi tezga tfetti, wamma leqder d trugza anef din.
D ay-agi iss yeḥḥulfa ula d agellid s sin igelduden yettnernin ger yiḍ d
wass deg irebbi n tmeṭṭut-is, yernan deg ul-is lɛazza, yernan deg ul-is
tayri, ladɣa imi tt-yettwali: ur ten-tsemyarred ara, d tayri tettak i
ḥmed arbib-is; i tettak i mmi-s n tasa-s.
Ihi, simmal ttimɣuren, simmal tettnerni tafat deg wexxam, tagelda
ttteddu akk-en yessefk, ula d rrayza, fell-as tgelled talwit.
Ihi am wakk-en i d-nenna, igeldunen simmal tnernin, asmi wwḍen d
inubiyen, ffɣen-d wa ur yemmeɛli ɣef wayeḍ: sked wa ad tinniḍ d
wayeḍ, ama di talɣa n tfekkiwin nnsen, ama d imesli nniḍen. Lḥaṭun,
yiwen ur yezmir ad yessemgirred garasen neɣ ad yaf kra yebḍan
garasen armi uɣalen, yiwen yisem nnsen, imi ilmeɛyen n wedrum s
umata; ḥmed n ugellid i sen-ssawalen.
Akken, akken armi uɣalen d yiwen ula  ɣer wat wexxam, ul d agellid,
win iwala d ḥmed. Ay-agi ur yezgil ara tagellidt: xas leḥṭa gar-as d
yiman-is, yiwen d arbib-is wayeḍ d mmis; ma d tamuɣli-s, ur
tessaweḍ ara ad tefren gar-asen. Teggwra-yas-d akk-en d tuttra war
taznewt thebbej di tefrit-is: anwa i d mmis?, anwa i d arbibis?.
Tezga deg wallaɣ-is tuttra-yagi s-issexsin rrezg deg imanis, yal mi ten-twala; tettḥalfi s kra yettakwi-d daxel-is.
Ddan wagurenn d iseggwasen, wwden d ilmeɛyen, tuttra ur tufi
taznewt-is. Armi d yiwen wass ger wussan, isuḍ-as-d ubeḥri di
ɛzizen; ur tezmir a t-tesḥenfef ɣef werbib-is?, Awah awah, yessefk a
s-taf tifrat italuft-agi s wazal yebɣun yili, i tesnezgim d yiman-is.
Maca, amek ara teg? w’ara s-tt-id yefrun?, tiktiwin mačči d yiwet
neɣ d snat i ylezzin deg wallaɣ-is, tḥar tin ɣef ara teɣtes. Werdin kan,
am wi tt-id-yewwten s ubeqqa, temmekti-d: „lḥqa, taluft-agi ma ur
tt-id-yefra ara wemɣar azemni; ulac win ara tt-id-yefrun. “Dɣa imir
kan i tessendeh taqeddact-is: tserreǧ-as-d agmer, war ma yeḥṭa
ugellid neɣ at tgelda s umata mi teṭṭef abrid yakw d tqeddact nni,
srid  ɣer wexxam n wemɣar azemni. Mi tewweḍ, tekcem  ɣer wexxam
send ad tekkes nngab-nni iss tɣum udem-is, ma d taqeddact-nni
wumi ur techa; teqqim deg wesqif, anda teṭṭef agmer nni ɣef terkeb tgellidt.
Amɣar azemni. yewhem mi t-iwala, s cwiṭ-nni n usekkud i d-yeggwran deg wallen-is, yuɣal yenṭeqɣur-s akk-n s wergigi:
Ansuf yissem a tagellidt nneɣ tamaɛzuzt! niɣd lxir ikem-id yecqan? neɣ...?
Amɣar azemni yewhem mi t-iwala, s cwiṭ-nni n usekkud i d-yeggwran
deg wallen-is, yuɣal yenṭeqɣur-s akk-n s wergigi:
Ansuf yissem a tagellidt nneɣ tamaɛzuzt! niɣd lxir ikem-id yecqan? neɣ...?
Dɣa, send ad tzul fell-as, tger afus s iciwi-s tekkes-d kra n twiztin
tebra-yasent s irebbi n wemɣar-nni azemni, teznew-as:
- A baba amɣar azemni, ay-n i yi-d-yecqanɣur-k, mačči d ay-n
meɛɛiyen, acḥal ay-a nek d aɛiwez, uḍan ussan, ur s-ufiɣtifrat. Di
tagara dmiɣ, anagar keč i yzemren ad tefruḍ taluft agi i yi-hban.
- Aha a yell-i, chu-yi-d taluft-im, ma day-n wumi zemreɣ... Maca,
tagellidt segmi tugad ad isel ugellid, ur s-techa ara armi s-tessuter a
s-yejlef ɣef lbaḍna, ur teffiɣgar-asen alamma d aɛekka.
Dɣa mi s-yejlef wemɣar nni azemni, tebda-yas tadyant si tazwara
armi d imir mi tella zdat-s, di tahgara tenna-yas:
- Ihi a baba amɣar azemni, d tagi i d taluft i yi-d-yecqan, mmel-iyi
ttxil-k!, ffk-iyi-d taremzi iss ara ferneɣger werbib-iw yakw d mmi.
Bɣiɣad issineɣmmi, bɣiɣad issineɣdaɣen arbib-iw.
Amɣar azemni, war ma yesnezgem aṭas, mi yetterḍeq d taḍsa yeddan
akk-en d uḥerḥur-nni t-id-ixenqen, send a s-yeznew:
- Day-a i terriḍ d agnu?, d ay-a i tesɛiḍ d aɣbel?, ay-agi d ay-n
isehlen maḍi maḍi! Lemmer...
Ur tegzi ara d acu s-d-yerna, mi t-twala inuqel-d ifassen-is yettergigin
am tara, yekkes-d taxatemt n wureɣseg uḍad-is warisem, yenna yas:
- Twalaḍ a yelli taxatemt-agi?
- Ih! walaɣ-tt i s-teznew, maca a baba amɣar, nek maṭi d taxatemt i
yi-d yewwin  ɣer dagi, maca...
Mi tgumma ad tegzem awal, yernu s wurrif, dɣa yenna-yas, akken s wecmumeḥd wannuz:
- Ulay  ɣer terfuḍ a tagellidt, aql-i a m-in tedduɣs awal.
- Ihiɣiwel! iwumi tuzzya d laɛḍil?!, yak nniɣ-ak yakan: ur yeḥṭi ara
ugellid, ama s tissin-iw  ɣer da; ama s tedyant agi.
Simmal tettutlay-as akk-n s imesli-s arqaq irefden; netta, allen-is
yeččuren d tirtaw, ad tinniḍ melent, seg wakk-en tent-yuder  ɣer
wagwens-nni deg yekker uɣebbwar, amzun d annar nni deg teddzen lbecna.
Ma d afus-is s-imcidden taxatemt nni ur teṭṭif; yeqqur akk-n ad
tinnid d asɣar. Ula d targigitnni n tewser; di tallit-nni teffeɣ-it, slid
kan mi yudi s lḥekkwat-is ur iɣum weglim delgent tkillwin, yernan  ɣer
tecrad yeččuren iɣil-is. Yuɣal imuqel s udem n tgellidt, akk-en s
taɣwect-is yettergigin armi xas inni yegguma a d-yessefru awal, mi s-yenna:
- Anagar taxatmt-agi iss tzemreḍ ad tefruḍ tadyant-im a tagellidt; ma
tgiḍ-as akk-en ara m-in-inniɣ:
Ihi, ticki mi d-yekcem umeksa, yerbeg tistan, terreḍ iman-im d kem
ara tent-yezzgen, mi tkecmeḍ s adaynin, tsuɣeḍ s kra yellan d
im d amenzu; ḥṣu d netta i d mmi-m. S wakka-a; imir imir kan,
terreḍ-as-t deg uḍad warisem.
Tagellidt tewhem: amek armi ur d-tufi ara tikti-agi s kra tedmi, s kra
tɛezzer ussan d wuḍan deg usnezgem?, yernu mi tesked akk-a; d
ay-en isehlen, d ay-en yezmer a d-yaf yal wi yemmegzin cwiṭ kan
akk-a thuz ixef-is am tin yufan tadfi tameqwrant, send a s-tinni:
- D ay-a kan ababa amɣar?
- D ay-a a yelli, i s-yeznew, mi tt-iwala tekker.
Send ad terr nngab-is, tekna tessuden-it deg uqerru, terna-yas i d-yeggwran di twiztin-nni s-d-tewwi d taggazt, teffeɣ  ɣer wesqif anda tt-terǧa tqeddact-is d wegmer terkeb srid d tuɣalin  ɣer tgelda.
Yiwen ur yeḥṭa melm teffeɣ, yiwen ur yeḥṭa melmi tekcem, xas
ulamma di tallit-nni mi tewweḍ; imeksawen bdan ttarran-d azal,
imedrazen bdan ttuɣalen-d si tkerza, ula d inegmura d tallit i deg d-ttuɣalen, acku, d tagara n tenzut. Dɣa akk-en kan tger unfu, aten-ya
ḥmed yakw d gma-s uɣalen-d seg wegmur, ddeqs kan mi bredɛen i
yegmar-nnsen, kksen-d akw ixlan d-sgumren, tiqeddacin heggant-d
yakan tiremt. Mi ssarden, gren ula d nutni unfu send ad dlun s imekli.
Di tallit-nni deg uɛen  ɣer terbut, wa iger tadeɣɣwimt tamezwarut s
imi-s; wayeḍ akk-en kan iger tajɣwelt deg učči-nni mazal yesruggut,
dɣa; armi kan slan s umeǧǧid i d-yekkan seg udaynin: „ Ay a mmi,
imi-s tadeɣɣwimt tamezwarut, yezwar-it gma-s wumi yezwi umeggiǧl-nni tajɣwelt seg ufus-is, yenna: tagi d taḍatt n yemma-neɣ! Dɣa
yedda yid-s akk-n wawal ur d-yekfi, war ma yeḥṭa d acu t-irefden,
armi d yufa iman-is deg udaynin, yemma-s ger iɣallen-is yettergigin
am isegman yetthuz waḍu, si lxelɛa-nni yesfafayen tafekka-s, armi
yemma d acu? Ur yekfi tuttra s-imud i yemma-s, ḥmed ata ikecm-d
yettergigin ula d netta am ifer di tara, mi ten-id yufa mmiḍlaqen
yakan, wa ibedd zdat wayeḍ yetter-iten akk-n s imesli yettnegzamen:
- Acu yeḍran?, yak! innet-iyi-d d acu yeḍran?!
- Ulac d acu yedran, ulac, d yemma kan i tessedhec tfunast.
I s-yeznew gma-s, s tmuɣli yersan di lqaɛa.
ḥmed mi ywala akk-n ur yeḍri wara; yebra i yiman-is yeqqim ɣef yiri
n lmedwed, aqerru-s ger ifassen-is, am win i d-yekkan si tkerza,
m’ara yessugem ad tekkaw tidi di tfekka-s a t-id-tuɣal tezmert yeǧǧan
ifadden, i wakk-n ad yessenser icifaḍ-nni inetḍen ɣef iḍarren-is, ad
yessired. Werdin akk-a, inuqel-d ixef-is, yegr-d nnehta s kra yellan
deg iberfan-is. Yebda asenqed di yemma-s, yesnunnec-itt si tfednin
armi d aqerru s leḥnana nni n wul-is, s tayri nni yezḍan ger tasa d
way turew. Tuggimt kan, am win t-id-yesduqsen: amek, netta yakw
d gma-s tessefrares-iten lxelɛa, ma d nettat, amzu mačči fell-as ay
d-uzzlen akk-n, amzun mačči seg imi-s i d-ffɣen isuɣan-nni wumi d-slan? Di tagara, war ma yedmi mi sen-yenna: waqil fell-i kan itt-turarem, ha, tebɣam a yi-tesdehcem, neɣ yella kra din? Icumm-itt
umeɣbun send ad yeḥṣu s tilawt i t-yerǧan, tufa-t, mi yetti tamuɣli  ɣer
gma-s ibedden am trigli zdat-s, is-d-yennan: Aha, kker am-nuɣal s
imekli nneɣ , nek at-a yekkes-d laɛ iɣwdan-iw, ma yeǧǧa kra deg-i;
tkemmel-it-id ddhaca, maca, keč a teqqareḍ turarem-tt fell-i.
Akk-n yegguma d d-yekker ḥmed, imud-as-d gma-s afus azelmaḍ i
wakk-n a t-id-yesker, war ma yedmi  ɣer txatemt-nni s terra yemma-s
deg uḍad warisem. Ula d ḥmed, xas ulamma yeḥulfa s draɛ d aquran
deg uḍad n gma-s mi s yezmeḍ afus; maca, ur d-yusa kra di tedmi-s. Zewren yemmat-sen, ḍefren-tt akk-n afus deg ufus armi ten-terra,
tewwurt n udaynin  ɣer berra, mi msebran ifassen, di tafukt-nni ten-id-yemmugren; taxatemt-nni n wuraɣtemsarɣa di tmuɣli n ḥmed yettren gma-s:
- Ansi akk-a d-d-tekka txatemt-agi? ay ack-itt! sken-itt-id kan!
Maca, yerra iman-is ur yesla ara, armi s yules tikkelt niḍen is-d-imud
afus-is war ma taznewt, seg wakk-n ur yessin ara ad yeskerkes,
Yales-as ḥmed tuttra tikkelt nniḍen. Di tagara, yufa, tamara fell-as a
s-yeznew, yernu s way-n ur nelli, s tkerkkas yunzan tidett, mi d-ismeckukkel s yiles aḥerfi, s yiles yettnerwalen ger tuɣmas.
- Ah!, iḥqa, ur k-nniɣ-ara, sgellin-a mi ssugmureɣitt-ufiɣ, dɣa rriɣ-tt
deg uḍad-iw, ttuɣ-tt madi.
Yuɣal ḥmed, yebra i ufus n gma-s, am wakk-n yebra i wawal mi
uɣalen s imekli ǧǧan deg wanda t-ufan.
ḥmed ur yegzi s kra yedran,ɣef uqerru-s ay yedra,ɣef uqerru-s ay t-uraren, am wakk-en sen-yenna war ma yedmi, ass-en mi teḍra
tedyant n txatemt-nni n lḥif d mmaḥyaf. Dɣa seg wass-nni amcum ay
tebda tttetti fell-as tallit, seg wass-en ay yebda yettḥalfi s yiman-is
yettuɣal di tama, itteffeɣcwiṭ cwiṭ si rrayza, armi yuɣal amzun d
ajentaḍ i d-yusa, neɣ am yiwen ger iqeddacen-nni n tgelda.
Xas ulamma temlel ulin-tt wambuxen, xas ulamma texsi tayri n
tgellidt ɣef ḥmed, ma gar-as yekw d gma-s mazal-itt d tamaynutt neɣ terna di gemmu ugar n wakk-n tella deg yizri. Ay-agi mačči yesnulfa-t-id kan di tefrit-is, neɣ yessugun-it-id kan, maca, yettidir-it d tilawt
yal tallit, yal ass, war ma yeẓra yiwen, imi ula d agellid mačči yeẓra
slid gma-s i yeḥṣan. Acku, tessaweḍ tgellidt di tagara, armi ula d
aɛwin sen-tettak yal m’ara ffɣen s agmur, neɣ m’ara ffɣen s amahel s
teɣwzi n wass; yemyarrad. Malah d nutni yella tetten deg yiwet n
tqessult, gganen deg yiwen wussu,... Malah d nutni yellan d yiwen
deg irebbi n yemmat-sen tagellidt ur nezmir ad tebḍu gar-asen, ur
nezmir a ten-tsemyirred, tuɣal segmi d-taɛzel mmi-s s txatemt-nni;
tebḍa gar-asen s kra yellan, ama di leḥnana, ama di tayri, ama deg
wawal gar-as yid-sen.
Maca, xas akk-en nettat tebḍa gar-asen, ma d nutni am wakk-n id-nenna, gar-asen ur msebḍan ara, imi, zgan am iḍudan ufus, tagmatt
yellan gar-asen tugar tin yellan ger wid d-ilulen deg yiwet n tɛebbuṭ,
seg wakk-en, xas tbeṭṭu-yasen aɛwin sen-tettṭak  ɣer lexla; maca
ḥmed werǧin t-yeǧǧa gma-s ad yečč deg winna i deg s-tkemmes:
taḥbult n ubumexlud n menwala, werǧin i t-yeǧǧa ad yessew deg yiɣi-nni asemmam yakw d tazart-nni talemmast... Acku, yal m’ar azen ad
meklin, ad yemmeɣɣef waɛwin-nni n ḥmed; a t-yefk i iḍuras neɣ i
wegmer d laɛlef, ma d nutni, ad zzin ɣef waɛwin-nni alameɣ, i deg
tella teḥbult n yirden sari, tazart tufrint... Mi kfan učči, ad seggwrin
ikkil nni aquran am uggugli. Tameddit mi wwden s axxam, ad rren
igerwajen d ilmawen, mi sen-tḍal tgelldit, ad tinni i mmi-s:
- Tekfiḍ akw aɛwin-nni d-fkiɣa mmi, aɛni drus n wučči ik-kemseɣ?.
Ahat ur terwiḍ ara?, neɣ yella win yeččan yid-k?
- Ala a yemma, weḥdi ay t-ččiɣ, akk-n, yernu xas inni ur rwiɣara.
Yernu am wakk-n qqaren: “Wi s-yennan tizgi texla, i yexlan d netta”.
is-izennew i yemma-s.
- Ih a mmi, azekka a k-semdeɣ. i s-teqqar akk-n s leḥnana.
Ma d ḥmed, ad tinniḍ seg igenni i d-yeɣli neɣ mačči d taneffut.
Ay-agi akw yerra-t  ɣer daxel, slid mi t-yesbab i wul-is ama izmer-as,
neɣ ur s-yezmir, anagar kan m’ara yessifsus cwiṭ tiɛkkemt-is s
tnexsas i d-yeggar, am wakk-n qqaren: i yettaɣen irgazen ur ttrun ».
Akk-n akk-n, armi d yiwen wass ger wussan: Ass-n kkren zik, tafat
mazal ur terzi tillas, igenni igwerrej s yitran xas ulamma tiziri tebda
tettmal, tessemsaway iman-is ad teg tallit i tafukt ara yessefsin agris
yedlen tamurt, ara yessakwin igḍad s waqqaren-is; ara yesturrcen
imɣan tesnudem tesmeḍ n yiḍ. Serrgen igemren-nnsen, bran i
wuccayen d lbizan-nnsen ṭṭfen abrid s assegmur.
Mi wwḍen, tafat tebda-d acmumeḥ-is ɣef yigli, yal yiwen yeṭṭef tama-s, yal yiwen s ani yerra. Tiẓgi tessewḥac, seg wakk-n meqqwret yerna
teẓda mačči d kra armi mačči d menwala i yessegmuren deg-s,
anagar lgwehhar yeččuren d tissas, wid id-yekkren ɣef zznad d
uxettuc, akk-a am nutni yebdan asegmur mi bdan tikli, mi bdan
ttaṭafen aɣrum i bdan ttaṭafen lfuci neɣ imrigen, ladɣa imi d igeldunen.
Ɣaf way-a, yal m’ara ffɣen s asegmur, ulamma ttgen afernas deg
yixtan d iɣersiwen n tezgi; maca, s leḥder, ssnen ad ssugemren,
mačči kra ten-id-yemmugren a t-sseɣlin, am wakk-n lemden ɣef
inagmuren n tgelda: ur neqqen ara tawtemt, ladɣa tin yellan s tadist,
imi ssnen akud n tarrewt n yal aɣersiw, n yal agḍid, ur neqqen ara
daɣen alag meẓẓiyen, atg… Ihi ass-n, ufan iman-nnsen, yennhel
wactal, imi aṭas seg ulac win yessugemren di teẓgi-nni, seg wakk-n
tagrest tjur nezzeh.
I yeǧǧan inagmuren ur zmiren ara ad awḍen tiẓgi-nni  ɣer ssawḍen
nutni. S wakk-a, dhan deg usemur war ma uḥtamen s wakud yezrin,
armi ten yeqqes laɛ ay ḥṭan ziɣd azal. Dɣa msawalen, dduklen armi
d anda ǧǧan igmiren-nnsen. ḥmed yezwa d amezwaru  ɣer tarekt n
ugmer-is, yekkes-d aɛwin-is i wakk-n ad yemmekli, di tallit nni deg
gma-s yelhi d wefran n wactal nni d-yessugmer: iwtal yettarra-ten di
tama, tisekwrin di tama n-iḍen, atg… am wakk-n daɣen, iferren ula d
wid yeneqzuzmen mačči d kra i wakk-n a ten-yefk iwuccayen yakw d
lbizan, i t-yeggunin sfaglaten si ɛeyyu yakw d laẓ i ten-yeqqden ula d
nutni. Werdin kan mi inuqel ixef-is, iwala ḥmed yeqqim s tuẓẓla n
iḍarren, s iri n taɛwint-nni deg ffalen waman d izedganen, yettirriqen
s iẓenzaren n tafukt.
Dɣa yemmekti-d: Iḥqa!, d tallit ad mmeklin, yebra i iɣersiwen-nni
yellan ger ifassen-is; yuzzel srid  ɣer gma-s ḥmed, yaf-it yebda yakan
učči di teḥbult-nni n ubumexlud, i yessexlaḍ s tazart-nni n
menwala, s yiwen leḥzen d ameqqwran, armi d yettban ɣef udem-is
d aberkan. Simmal ibeṭṭu deg iniɣman-nni, simmal izeggwi-ten di
burekku-nni yellan deg-sen s tnexsas i d-yeggar am rrmug; ladɣa
m’ara yedrem di teḥbult-nni taḥercawt am udellas deg imi-s, i yeskaf
s yiɣi-nni asemman, ur yessegwday alamma yemdel allen-is, ad
tinniḍ d aldun i yessegwday. Mi t-iwala akk-n gma-s ibedden zdat-s;
yemmeɣyeddem-d aɛwin-nni si lqaɛa, send a s-yinni:
- Nnaɣa ḥmed a gma, dɣa d tagi id tagwella ara teččeḍ?
- Ih! ma d tagi kan i yi-d-iṣuḥen? yernu ur yella uɣanfi di tgwella. Is-yeznew ḥmed akk-n s wecmumeḥ n tmara.
- Ur k-terra ara tmara ad teččeḍ ay-n ur nettmačča. I wumi s-qqareɣi
yemma smed-iyi-d aɛwin ihi?! neɣ tɣilleḍ d iman-iw ɣef i yi-tuɣ?. I
s-yenna, akk-n s reffu, war ma inuqel-d allen-is ḥmed ikemmlen deg wawal-is:
- Uh a gma!, ayyiɣtetteɣdi nnṣib-ik, aha awi-d ad ččeɣnnṣib-iw ass-a akk-n yebɣu yili waram-is, yessefk fell-i a t-qebleɣ.
Akk-n yebded zdat-s, s wuhcir yenna-yas:
- Welleh ur terniḍ seg-s ula d tubbit!, yernu lemmer a d-ternuḍ awal,
ar d ruḥeɣad zzrewɛeɣula d wihi-n yinu, akk-a xersum, kečč ulac nek ulac!
- Ala a gma, ur tettzerwiɛ, ur nettɣimi i laẓ. Is-yeznew ḥmed mi
yessers tubbit-nni d yeggwran  ɣer tama, war ma iwala-t gma-s yettin
srid a d-yawi aɛwin-is, ara ččen di sin am yal ass.
Mi d-yeqqwel d umatu, qqimen  ɣer yiri n taɛwint-nni bḥal tayuga n
yiraden, uccayen-nnsen d iḍuras-nnsen, zzin-asen, ggunin melmi ara
sen-d-ḍegren tubbyin si teḥbult-nni n yirden sari. Ula d nutni,
ulamma d iɣersiwen, maca, ad tinniḍ ssnen ad fernen učči alameɣd
wučči menwala, ad tinniḍ ẓran ay-n akk-n itett imir-n ḥmed yakw d
gma-s, yif winna akk-n isen-fkan send-ya.
Simmal ttmeklin akk-n, tassusmi ters-d gar-asen, anagar imesla n
yegdaḍ yeslebducen ɣef isekla, i d-iteddun d ubeḥri-nni areqqaq  ɣer
imeɛɛuɣen-nnsen, bḥal azdayen hninen yessilwiten ulawen irehhten,
yesrusen tafrit ittuceṭṭnen, i d-yettarran aram n tudert  ɣer win yeǧǧa.
Ladɣa ḥmed, ur d-yenna awal, slid mi yettfeɛɛa deg učči-nni, am win
itetten war ma yeḥulfa s way-n yessegwday, ma ẓid neɣ rrzag, ma
melleḥ neɣ messus. Acku, cil n igumas-is yettenbiwilen s laɛdez, ma
d tidmi-s, wissen s ani tessaweḍ?, wissen d acu d-tuǧew?, acu kan,
iban mačči d ijeǧǧigen i yttemsussuɣen di tmuɣli-s, mačči d aslebdec
nni n yegdaḍ i deg yufa tadfi. Acku tadfi, tesǧuǧug wudmawen,
tessefsuy tiwenziwin, tettawi-d daɣen aram n umeslay d uqessder,
atg...Ma d netta d mgal i d-yettbanen deg udem-is imir-n armi
yewhem deg-s gma-s i t-yerǧan a d-yutlay armi ulac; dɣa yebda-yas
netta awal, akk-n s ufeẓẓi, yenna-yas:
- Ɣef wacu tesnezgimeḍ akk-a aɛni, imi ur d-tenniḍ awal?
- Ur yella kra, acu kan ɛyyiɣyernu ttnudumeɣ, d ay-agi.
Is-yeznew ḥmed, s tɣara n win i d-yejwawlen si tnafa.
- Ur terwiḍ ara taguni?, yernu ɣef lebbwel ay tegneḍ iḍelli.
- D tidett, maca, ar imir-a mačči yemlal yirgel d gma-s. I s-yeznew
ḥmed s tin n umuɣben.
- I wacu, tuḍneḍ? yella kra k-iqerḥen neɣ...?
- Ala ur uḍineɣara, ma d aqraḥ yugar fell-i a gma!
Yewhem d teznewt n ḥmed, dɣa segmi ur yegzi s kra, yenna-yas:
- Tagi d tamsaɛreqt tamaynutt!, amek, ur tuḍineḍ ara; ma d aqraḥ
yugar fell-ak? Aha kan snamek-iyi-d, amek iga weqraḥ war aṭṭan?
- Aha tura, ar ttekfuḍ učči, ma d trua ugadeɣa k-yecreq neɣ a k-yebded di tgerjumt. I s-yeznew ḥmed, mi yettḥettit i d-yeggwran ger
tuɣmas-is di tdeɣɣwimt nni taneggarut, sed a s-yesseḍfer aẓemmuɛ n
yikkil nni mazal di tuggi. Ula d gma-s, amzun yeɣwseb ad yekfu učči,
segmi yeggar tideɣɣwimin ta ur treddef tayeḍ, am win yettfarasen,
seg wakk-n iḥar ad yegzu s unamek neɣ s trezmi n temsaɛreqt nni,
am wakk-n s isemma.
Dɣa, mi yessegwḍi kan tadeɣɣwimt-is taneggarut; yezna-yas-d awal:
Mi yesla s tuttra s yuzen, yessaked-it s yiwet n tmuɣli yeččuren d
asḥissef yakw d nndama, war ma yuḥtam s nnehta d-iger send a s-yeznew akk-n s tadett n uɣilif mi s-yenna:
- ḥṣiɣkeč ur tettḥalfiḍ ara s weqraḥ war aṭṭan, acku ulac d acu k-iqerḥen, “ur k-aɛniɣs weqraḥ”, ladɣa win iyi-hban yal tallit, yal ass.
Maca, wicqa, imi tebɣiḍ ad tegzuḍ ur k-ttɣulluɣara.
Dɣa d umatu, yeddem-d tubbit nni n ubumexluḍ yerra di tama,
yerna-d tayeḍ de way-n yeggwran si teḥbult-nni n yirden sari; yebra-yasent  ɣer taɛwint-nni yeččuren d aman, armi tettenfal. Akk-n di sin
twalin di tinna n yirden tezder; ma d tinna n ubumexlud teflaḥwa ɣef
waman. Dɣa yetti ḥmed  ɣer gma-s yetter-it:
- Yadra tegziḍ s unamek n tubbyin ihin, neɣ xaṭi?
- Ur gziɣs wayra, maca...
- Maca, tugiḍ ad tegzuḍ, wamma, ur yedrig kra ɣef tmuɣli ama d tin n
wallen, ama d tin n wallaɣ. Ardemma ma yekka yakw way-a i
tmussni-k, a k-in-ssegziɣ.
- D ay-n ara ttraǧuɣ, ma d keč a tttezziḍ deg wawal a trennuḍ.
Dɣa ḥmed s wallen i d-yeččuren d imeṭṭawen, yuɣal s awal yenna-yas:
- Twalaḍ tihin n yirden?, d keččini. Ma d tihin yeflawan d nekkini.
Maca gma-s, xas ma yegzi sani wehhan imeslayen n ḥmed; yerra-ten d asqecmaɛ imi yebɣa a s-yezzi awal, imi yebɣa a t-id-yekkes seg
usenezgem-nni s iceṭṭnen tafrit-is. Ɣef way-a, yenna-yas send ad yekker:
- Ala a gma! nek d alas ay lliɣ, ulamek qqwleɣd tubbit n teḥbult.
Rrǧu rrǧu, ma ḍefreɣ-k keč, a yi terreḍ akw tudert d timsaɛraq.
ḥmed i mazal yeqqim, tamuɣli-s akk-n tressa di tubbyin-nni deg waman.
- Rrǧu! s ani ara truḥeḍ? uɣal-d! ur kfiɣara awal, trewleḍ!
- Wehmeɣamek armi ur k-ssawalen ara bu-temsaɛraq? seg wakk-n,
werǧin i tutlayeḍ srid am yemdanen s umata, armi ur ḥṣiɣma
tebbuhelleḍ, neɣ temmegzid ugar n yemdanen?
- Ala a gma, d amagnu ay lliɣger wiyaḍ, acu kan, yella wemyirred ger
win yettmeyyizen, yessenqaden tilufa, yakw d win...
- Aha tura dayen, ur iyi-ttuɣal ara d Amɣar azemni, uɣal-d s anamek
n tubbyin-nni, imi... I s-d-yegzem awal akk-n si lebɛid, sed a s-yegzem ula d ḥmed awal, mi s-yenna:
- Twalaḍ tura imi d tuɣaleḍ  ɣer ṣwab!, maca, ur k-in-snamakeɣara,
alamma tuɣaleḍ-d s amkan-ik.
Mi d-yuɣal, yeqqim  ɣer tama n ḥmed yettin s awal yebda:
- Ihi am wakk-n k-nniɣyakan, tihin...
- Ih! tihin izedren d nekkini, tihin yeflawan d keččini, ay-agi tenniḍ t-id send-ya. Kemmel! i taɛwint-agi d acu-tt?, ḥaderkan a d-tinniḍ
daɣen d taɛebbuṭ n tḍarust ihin iɣ-yeččan, xas akk-a nedder. I s-yenna s tin n uslaɛwen.
- Ala a gma, mačči d taɛebbuṭ n tḍarust am wakk-a d-tenniḍ, maca,
d ul n yemmat-neɣ. D akk-a ay nella deg-s: keč imi d mmi-s, tezgiḍ
tzedreḍ deg ul-is, tezgiḍ terra-k ger wafrayen-is. Anda tedda, s ani
terra keč tezgiḍ tuɣeḍ amkan di leḥnana-s.
Ma d nek imi d arbib-is, zgiɣflawaɣ, zgiɣufrareɣdeg ul-is, zgiɣd
amgani. Wergin uɣeɣamkan ger wafrayen-is, werǧin telwaweḍ tasa-s
fell-i amzun mačči d nettat iyi-d-irebban, amzun mačči deg irebbi-s i
d-nnernaɣ. Ya ḥesrah ay ussan-nni! anda-t yimir-n miɣ-tesɣamay
deg irebbi-s, yiwen ɣef ufud, wayeḍɣef ufud nniḍen, mi teshenfif
deg-neɣ trennu, mi teshemhum fell-aɣam tizemt ɣef tarwa-s. Ay-agi
akw yezri, yemḍel seg wasmi d-tennulfa txatemt-nni deg uḍad-ik ay
yebda wemyirred, ay yebda mmaḥyaf gar-aɣ  ɣer-s.
Gma-s yessusmen, slid mi yyezmuzgut akk-n s uqerru yuder  ɣer
tmurt, amzun yedha kan d tefrut-nni ireḥḥu  ɣer tewdect nni
taleggwɣant, yersan deg wakal. Ur d imuqel ara ixef-is: ahat yugad a
t-id-iwali ḥmed  ɣer wudem-is, seg wakk-n yettemḥerǧam s yinan-nni
yettazun di tasa-s, bḥal tafrut-nni ger ifassen-is mi tkerreḍ di tewdect
nni?, neɣ ahat iruya-t, am wakk-n iruya s yemma-s yebḍan gar-asen?, neɣ daɣen ahat iruya ula s yiman-is, imi...? Ih!, iruya ula s
yiman-is acku, akk-n kan i d-yudder ḥmed taxatemt-nni; yesbed
tafrut i mazal deg ufus-is inuqel-d ixef-is am win t-id-yewten s
ubeqqa, akk-n s-yiles yettlen, s yiles yekkussmen yenna-yas:
- D acu d-yewwin taxatemt s ay-agi?, yak nniɣ-ak yakan: mi
ssugmureɣi tt-ufiɣ, ur yella deg-s kra. Ardemma, ma tebɣiḍ tura
kan... Maca, mi yemmeɣad yessenser taxatemt-nni seg uḍaḍ-is, a
tt-iḍegger; ḥmed iɣawel yurez-as afus-is send a tt-yessenser, yenna-yas:
- Ala a gma! d awezɣi a tt-tḍegreḍ neɣ...
kra n uzal, ma d keč tezga tmuɣli-k fell-as. I s-yeznew akk-n s
umenduder n wallen, am win yugin tidett imi yugad ad tsenxuxel
tagmatt nnsen, yugad d terr iɣis tga-ya, d aceqqiq ur jebbren
iseggwassen. Ay agi yegzi-t ula d ḥmed, i t-yeǧǧan a s-yinni:
- Ala a gma! ula ay teffreḍ deg itij s uɣerbal, tidett tban, ẓriɣyissassen mi k-tt-teqqen yemma, deg udaynin, acu kan, ur bɣiɣara
ad rnuɣzzit i tmes, yernu ugadeɣad isel baba, ad timɣur taluft.
Skud is-yettutlay akk-n ḥmed, gma-s s ismuzguten war ma inuqel-d
aragalen-is, war ma yenna-d awal, slid mi yettḥalfi s yinnan-nni
ttekken di tasa-s d iqeḍɛanen, bḥal tafrut nni yeṭṭef deg ufus azelmaḍ.
Dɣa mi yessers awal ḥmed, war ma yuḥtam amek i s-d-yennser deg
imi-s wawal mi yenna:
Maca, yeǧǧa awal-is d azgen, mi d-yemmekti ajllaf imud i yemma-s:
ur t-tteffeɣtbaḍna yellan gar-asen, alamma d aẓekka. Maca, xas ma
yegzem awal-is; ḥmed yewweḍ-it  ɣer tmeẓẓuɣt akken yeččur, daymi
s-yeznew akk-n s wecmumeḥ yekkawen:
- ḥṣiɣa gma tugiḍ a tt-teqqneḍ, maca ur tezmireḍ ara terzeḍ lebɣi n
yemmat-neɣ, ula d nek d ay-n ara geɣ: ur ttruzeɣara lebɣi-s ar imir-a, xas ad yebɣu tamegreṭ-iw. Ɣef way-a, ur k-ɣunzaɣara, ur nnuɣnaɣara fell-ak a gma, mazal-ik d gma-nni n yiḍelli, d gma n wass-a, d
gma n uzekka, acu kan... Mi yesla s imeslayen agi seg imi n gma-s
ḥmed; ur yeḥṣa s wamek yebra i tefrut-nni seg ufus-is, armi d-yufa
mmigren timɣaltin, mmiḥewwacen bḥal sin yemyufan, mi ur
mmeẓren acḥal d aseggwas. ḥmed yebdan awal-is di tlemmast:
amek ara t-id-ikemmel? amek ara d-yinni ay-n yeɣtes?, iɣaḍ-it
gma-s a t-yessigges, acku; yeẓra ay-n ara s-yinni, mačči d ay-n ara
yemmager kan akk-a, war ma iga-yas ccama. Mi msebran seg
umizmad-nni; msakden udem  ɣer wudem; yuɣal ḥmed yebra i
tmuɣli-s am win yebɣan a d-yini ay-n yeččuren ul-is, armi s-d-yenna gmas:
- Ziɣyezri wass, aha semsawi iman-ik an-nuɣal, an-nawi asugmur agi
s axxam send ad ifuḥ, tafukt att-an simmal a tettiẓɣil.
ḥmed amzun ur yesla s way-n i s-d-yenna gma-s, armi s-d-yules
tikkelt nniḍen. Dɣa yekker yezzi-yas s waɛrur send a s-yeznew:
- Ala a gma! ruḥ kan keč, ma d nek ur tedduɣara, ass-a d ass i deg
ara slekmeɣtaɣtest ṭṭfeɣdeg wacḥal ay-a.
- D acu-tt teɣtest agi teṭṭfed? s anda ara truḥeḍ? It-ytter akk-n s
uɣiwel mi s-d-yezzi s wudem send a s-d-yeznew s usmermeɣn imeṭṭi
d yeččuren allen-is, war ma yegga-ten a d-urugen:
- Taɣtes-iw a gma, d anejli, acku, ass-n i ḥṣiɣur i yi-d teggwra tuder
deg wexxam-nni ass-n i ḥṣiɣa d-yaweḍ way-agi  ɣer d wwḍeɣass-a.
Acu kan lliɣttraǧuɣa d-taweḍ tallit yelhan.
- Ala!, ala!, d awezɣi ad tennejliḍ!, d awezɣi ad tennejliḍ!, d
awezɣi a yi-teǧǧeḍ d awlawel di tgelda! d awezɣi a d-gwriɣwar
tagmatt! ad dduɣyid-k, lexla tkecmeḍ a tt-kecmeɣ!. I yettḥawat
akk-n di ḥmed i s-d-izenwen:
- Ala a gma, keč ad tuɣaleḍ  ɣer tgelda,  ɣer yidis n yemmat-neɣ yakw
d babat-neɣ, anagar fell-ak izemreɣa ten-tekleɣ, ḥader fell-asen. Ma
d nek, xas ttkel fell-i, zemreɣi yiman-iw, ur iyi-mazal ara d aqcic
ameẓyan. Ardemma, a k-d-ǧǧeɣ...
Dɣa send a d-yekfu awal-is, yemmeɣ  ɣer tneqwlett-nni yellan din, d
tama n taɛwint-nni annect-ila-tt; yerẓa-d deg-s uclix, ikemmel awal-is:
t-ttesway, ur s-teg ula d kra. Ma skud igemmu yettzegziw, xas ttkel
mazal-iyi ddreɣ, ma yeqqur, xas ḥṣu...
Mi yeẓẓa uclix-nni, yedla s agmer-is iserreǧ-as, yerkeb send ad
yessiwel i wuccayen d llbizan-is yakw d iḍuras-is, yeṭṭef abrid n yinig
war ma yeẓra s ani tiwḍin, war ma yeẓra s way-n ara t-id-yemmagren.
Acu kan, yettkel ɣef tezmert-is, yettkel ɣef way-n yelmed di tgelda n
baba-s. Yeṭṭef amcaq d taqnaqalt, war ma yetti-d  ɣer gma-s is-isḍefren allen armi yeffeɣi tlisa n tmuɣli, armi ur d iban maḍi.
Gma-s yeggwra-d d awlawel din di tlemmast n teẓgi-nni, anda t-id-yeǧǧa yebded am tɣawsa. Acku di tallit nni, xas ul iḥebbek, ma d
allaɣyesbek, yugi ad yetwiweḍ. Xas imeṭṭi ur d-yeffiɣallen, ma d
tasa tjehheq  ɣer Rebbi tt-id-ixelqen. Di tallit-nni mi yebded akk-n,
teḍra-yas am win tewwi tnafa, war ma yuḥtam anda yella armi t-id-yessefrawes uḍarus mi d-yejjeḥleḍ  ɣer ger iḍarren-is, amzun yebɣa a
t-id-yessakwi, amzun yebɣa a s-d-yinni: Aha kker tura, atan tallit-an-netti s axxam. Yerra-d d tinexsas s ulejlej, tergagi tfekka-s mi yesked
yeffus, zelmeḍ, anagar ilem i d-yeččuren tamuɣli-s. Wissen ma d
tugdi neɣ d uḥcir i t-yewwin s temɣawlit, iserreǧ i wegmer-is send ad
yessiwel i lbizan-is d wuccayen-is yakw d iḍuras-is, yeṭṭef-d abrid n
tuɣalin srid  ɣer tgelda, war ma yeḥṭa d acu n teznewt ara yerr i baba-s, m’ara s-d-yinni: anda teǧǧiḍ gma-k?, war ma yeḥṣa d acu n
?, s ani yunag? neɣ d acu ɣef yunag?... D akk-a i yennejla ḥmed,
war ma yeǧǧa-d kra  ɣer deffir slid aneqliw-nni wumi yettḍilli gma-s
yal tifawt ad yedlu s amahil-is, neɣ abrid yebɣun yefk-it-id alamma
yekka-d fell-as, alamma yessasmeḍ-d ul-is, mi t-yettaf simmal
yettzegziw yettnerni, simmal yeggar-d ixulaf, ara yedlu  ɣer tgelda neɣ ara ikemmel abrid-is s wussar d rrezg segmi yetthal s gma-s ḥmed
imnejli, mazal-it yedder war ma yeḥṭa anda yella di tallit-nni?
Seg wass-n mi yennejla war aɛwin, iteddu taddart tettak-it i tayeḍ,
tamurt yeffeɣyekcem tin ur yessin, war ma yeḥṭa yiss yiwen d
ageldu, slid mi tettwalin d anagmur ameqqwra, segmi zgan yid-s
wallaten n usegmur, ladɣa uccayen, iḍuras yakw d lbizan i yewwi yid-s. Segmi daɣen, yal mi yekcem deg yiwet n taddart, alamma yeffel i
wacḥal n tzegwa yezḍan, yessallsen, yeṭṭuren d ixtan: izmawen,
iɣilasen d kra yellan d awras. Ɣef way-a, anda yewweḍ, ttewhimen
yemdanen di tebɣest-is, ttewhimen di tissas-is, imi yewweḍ  ɣer din
war ma yemmeṭṭ deg webrid. Dɣa mi yekcem kan deg yiwet n
taddart, yaf imezdaɣyerḥa-ten waxten i sen-igedlen taksawt, seg
wakk-n i sen-itett yal ass di tqweḍɛay-nn-sen ama n wulli ama n
tɣeṭṭen neɣ n ubeqri... I ten-yeǧǧan, mi t-walan kan akk-n ad azzlen
ɣures war ma nudan ansi d-yekka, war ma nudan ad ḥṭun d acut neɣ ad issinen ula d isem-is, sens a s-ssumren sen-ineɣaxten-nni s
taggazt yebɣu yessuter-itt deg-sen. Maca netta, yettagwi ad yeṭṭef
taggazt fell-asen, i uyessutur kan deg-sen, d ixef si tqwedɛay-nnsen
d azamul n warraz. Dɣa mi sen-yenɣa axten-nni ten-imeḥḥnen; a t-awin a s-innin: fren ixef tebɣiḍ awi-t. Maca, mi yefren ixef ɣef ters
tiṭ-is, a sen-yinni: a t-ǧǧeɣ  ɣer-wen ar ass m’ara d-uɣaleɣ.
Imir, a t-awin d inebgi n lḥerma  ɣer-sen, a t-seṭṭen, a t-ssensen
acḥal d ussan, alamma yessunfa tuɣal-it-id tezmert akk-n iwat, ad
yekker daɣen ad yeṭṭef abrid-is war ma yeḥṭa s ani tiwḍin-is, war ma
yeḥṭa s tagara n unejli-s, alamma daɣen yufa iman-is yekcem tamurt
n iḍen, ara yaf am tin i seg yeffeɣ,ɣur-sen daɣen axten i sen-itetten
tiqweḍɛay-nnsen war ma yella win izemren a t-inneɣ. Am tid ɣef i-dyekka: akk-n kan ara twalin iḥerreǧ d anagmur; ad tinniḍ yellla win
i t-yezwaren, yeqqar-asen “wagi d yiwen unagmur ameqqwran, d
yiwen yesɛan tisddi ur yesɛi menwala, ay-n twala tiṭ-is; yedda-d deg
waɛbar-is neɣ yesni-d deg uxettuc-is”. Dɣa ad azzlenɣur-s, a t-mmagren s usumer yunzan acqwerri, war ma yezmer ad yagwi.
Acku, deg-s yettkal ɣef yiman-is, deg-s daɣen ma yugi, yettḥalfi gar-as d yiman-is amzun akk-n yerked aserhu n rrayza, yerkeḍ tihuggra
nni deg id-ilul, deg i d-yennerna, xas ulamma yiwen ur yeḥṭi ansi d-yekka, neɣ d acu-t. Mi sen-yenɣa axten-nni ten-yerḥan, ad yefren ixef
d arraz-is, ad yessezri din kra n wussan, daɣen ad ikemmel abrid-is.
Akk-n akk-n, armi d yiwen wass, yewwi-t webrid  ɣer yiwet n tmurt,
akk-n kan yekcem, temmuger-it-id yiwet rrehba d taberkant,
yemmuger-it-id yiwen leḥzen, ad tinniḍ tekfa din tudert, seg wakk-n
texla tmurt-nni s umata, anagar imcac i yettwali sya  ɣer da deg
iberdan, yernu ula d wid-ak, tettban tugdi di tikli-nnsen.
Akk-n yerkeb agmer-is iteddun s tikli yulwan, segmiɣwezzif wemcaq
it-id-yewwin mačči d izli, yernu ur yeshil ara, yeggwed deg-s ṭubb ali.
Ula d netta yebɣa tikli-nni tamalwayt, seg wakk-n iteddu yeskad d
acu-tt tmurt-nni yexlan, xas ulamma sya  ɣer da, yettmagar tmerkeḍ
deg uɣebbwar n webrid-nni yuɣama n uɣersiw neɣ n wemdan. Din,
yeḥṣa ur texla ara tmurt maca, ar d-yemmager xersum d agud ara s-d-yessegzin d acu yeḍran; ulac. Yewhem deg ilem-nni yettmagar
simmal akk-n iteddu  ɣer zdat, werdin kan, iger tamuɣli  ɣer
ugemmaḍ, iwala lefrug n yegdaḍ ttafgen ttrusen, dɣa ideqqem
agmer-is, yeɣwseb tikli, mi yewweḍ, yaf ziɣd tala yeqquren, anagar
kan mi d-tessinɛir cwiṭ cwiṭ, ur yewwiḍ ula d azal ara yekksen fad
ula i yiwen seg iḍuras-is. Iger kra n yedsilen ger uleclac yezzin i tala-nni, mi d-yers agmer-is, armi kan iwala tallest teqqim ɣef yiwet
tecruft, ger tid akw yersan din, yaf-itt:
a laɛma tzegleḍ a tiṭ, imeṭṭawen d-yeffalen seg wallen-is; ugar aman-nni d-yeffalen seg inessisen n tala-nni. Akk-nni s iɣimi, terra afus
umayeg tesnexfat, war ma tessufeɣ-d taḍett-is. Dɣa akk-n kan d-tesla, weskerwec n tikli n ḥmed; tallest tamcumt tunṭaḥ Rebbi tt-id-ixelqen, tenna: “Ay a yemma...! “ tjaf akk-n taɣwect-is war ma
tekfa-d tiɣri seg imi-s mi teɣli timendeffirt, tefsex ur teɛri ixef-is d
iḍarren. Am win yeddem waḍu ḥmed mi tt-iwala akk-n, ur yeḥṣi
amek yessuref, armi yufa iman-is yekref tagecrirt d tama n tfekka-nni, iserden am uɣanim. Stergagit it-yeṭṭfen am bu-tawla, irfed-as-d
ixef-is  ɣer ufud-is, i s-yerra d asummet, akk-n s leḥder; yessanef-as
amzur is-yedlen udem-is, d acu ara iwali di thuski-nni temlal tmuɣli-s: taksumt tettemlahwaǧ am wedfel seddaw tafukt. D acu ara iwali
deg wargalen-nni yeɣman d iberkanen, am wafriwen n tgerfa, neɣ timmi-nni iqewsen aymi d ttlaqi n uzegza, wamma taɣenǧurt-nni; xas
kkes-d yiss asennan. Ladɣa taqemmut-nni, tunza di txatemt yeḍbaɛ
uḥeddad i yiman-is. S lmul. Lḥaṣun, lmalaykat yessunɣen udem-nni,
yessunɣen lermmayeḥ-nni, ahat mmutent neɣ ma ddrent; d awezɣi a
s-d-alsent. Yeqqim yettbennij akk-n deg-s, armi; wissen ma yettḥa
tt-id-yessakw, neɣ yebɣa ad ifares tamuɣli di thuski-nni werǧin iwala,
imi, ahat yeḥṣa ma siweḍ tuki-d, d awezɣi ad yaf tabɣest iss ara
yenḥes akk-n deg-s tamuɣli, seg wakk-n yeḥḥulfa i wul-is yekkat,
ixebbweḍ edg yedmaren-is, armi yebɣa a d-yers  ɣer lqaɛa ad yejdeb.
Seg wakk-n yeḥḥulfa s rrya tesmundul allen-is, xas akk-n tesreḍɣef
ufud-is am tfekka teǧǧa tneffut, lemmer mačči d nnefs-nni yettalin
yettṣubbu di tmegreṭ-is, i yettnaqalen tidmarin-is yunzan di tfeqqusin
nni tileqqaqin di tara yeddel yifer arqaq; am wakk-n tent-teddel
tqendurt-nni n leḥrir, ifernen tafekka-nni tesser war ma tendem.
Werdin kan akk-a, tegr-d nnehta send a d-terfed argalen-is, am tin i
d-yukin si tnafa lqayen. Tufa-d kra d aɛayan isudd-as imi-s, igzem-as
tadett mi tewwet ad tsuɣ, temxelbaḍ yeffus, zelmeḍ, war ma tger
tagara mi tellwet, tessebrarḥ-d allen-is yettirriqen am tmeɣwanin
tiberkanin deg udem n ḥmed yeččuren d icubaɣ, acebbub yexreb,
lḥaṣun aymi d aderwic. Mi yḥulfa tuɣal-it-id tefrit, irefd-d afus-is, iss
is-isudd imi-s send a d tinni akk-n s tergagit-nni s yesterḍiqen
igumas-is: Am...am...amek ur m...mmuteɣara?, ma... mačči
d...d... ttaɛ...qira i d...id-yessa...wḍen? Tamara i yegzi ḥmed i s-d-tenna: Amek ur mmuteɣara?, mačči d ttaɛqira i d-yessawḍen?
send a s-yinni: Ala!, ala ur tagwad, ur temmuteḍ ara, akk-n s imesli
ḥninen, s imesli ittekksen tugdi i ykemmel deg wawal s wallen gudren:
- Ulac, ulac ttaɛqira, d nek d d-yerran agmer-iw ad yessew, dɣa mi kem-id-ufiɣ...
Ur d-yekfa ara awal-is, mi d-tesɣam iman-is, send a s-teznew s
temɣawlit bḥal tamencuft:
- Ala! ala ay amsebrid! ruḥ rrwel, ruḥ! ruḥ!ɣwseb iḍarren-ik, rrwel
send a d-teffeɣttaɛqira ara yi-yeččen, Anef-iyi! anef-iyi ad ruḥeɣkan
nek weḥdi d asfel; fiḥel ma gliɣyiss-k!
Armi yeḥḥulfa s ufwad-is yedda-d, armi s tasa-s tenneslax mi
tesneḥneḥ am tegmert, send a s-yeznew akk-n s usmmermeɣn
imeṭṭi-nni yerra s tmara send ad udumen seg wallen-is:
- D acu?! d acu teshetrifeḍ akk-a, ssegzi-yi-d?, anda-tt ttaɛqira-yagi d-tesnulfaḍ? Ardemma, ttaɛqira yebɣun tili, xas ur tagwad, a tt-mmagreɣs lqedd. Aha tura...
Wissen amek armi ur s-ikemmel ara: fell-am mačči kan ttaɛqira
arammagreɣ, maca, ma yella way-n i tt-yugaren, fell-am a t-mmagreɣwar akukru, war tugdi. Ladɣa mi s-tɛelleq akk-n s amegreḍ-is, war
ma yeḥtam ula d netta mi tt-yezmeḍ d yedmaren-is, s kra yellan d
tazmert de iɣallen-is. Mazal-tt akk-n deg irebbi-s, mmizmaḍen bḥal
sin imayriyen-nni inubiyen tessergagay tawla n tasa taleqqaqt, mi s-teqqar akk-n s amegreḍ-is s tadett deg teddukel tugdi d unuɣni:
- Ahya lemmer d ay-n yellan di tezmert-ik keččini, yili ata…
Amzun yemmekti-d: lemmer a d-yekk syen ḥed, a ten-id-yaf akk-n.
Dɣa, send ad tekfu awal-is, s temɣawlit, yeswexxer-itt ɣef yedmaren-is;
- Aha tura berka asnexfet, berka imeslayen ur nefri. Chu-yi-d, syen
akk-in ad twaliḍ d acu yellan di tezmert-iw, ad twaliḍ d acu-yi.
I s-yenna s wallen yudren. Imir tallest, tesfeḍ imeṭṭi-s teɣleb
asnexfet-nni i mazal yessebruqqul idmaren-is; bḥal taxwcact. Dɣa
tebda-yas-d tamacahut n ttaɛqira:
- Ihi am wakk-a tettwaliḍ, anagar tala-yagi i yellan di tmurt-agi, deg-s
i tessent akw tqweḍɛay n Wat tmurt...
- Ma d ibllaḍen i tessent deg-s, wamma aman... i s-yegzem awal ḥmed.
- Ih!, a k-in-tedduɣs awall: Tala-yagi ur teqqur ara, maca, d ttaɛqira
tt-izedɣen i tt-ireglen.
- Amek?!, tzedɣ-itt ttaɛqira?!, i kem, d acu kem-id-yewwin  ɣer
dagi? I tt-yetter ḥmed iḥaren ad yegzu, send a d tkemmel
tamacahutt-is tallest-nni ireṣṣan kan tamuɣli-s di tala-nni:
- D nettat, d nettat i d-yessuturen tilemẓit taɛezrit d asfel deg wat
tmurt. Ma ur s-tt-fkan ara a tt-tečč; ur sen-d-tberru ara i waman. Ɣef
way-a; akw waman ugmen; a s-d-fken yiwet, s nnuba. M d tikkelt-agi, d tadwelt n Ugellid, ih! d baba, d netta i yi-d-yefkan d asfel i
ttaɛqira, iwakk-n ad yagwem weɣref. Daymi k-nniɣ: fiḥel ma gliɣyiss-k, anef-iyii ad ruḥeɣkan nek weḥdi d asfel.
- Amek, ulac win izemren a tt-ineɣ?, neɣ ulac irgazen di tmurt-agi
nnwen? I tt-yetter daɣen ḥmed iwehmen di tmacahutt ur nban d
tilawt neɣ d asugen, armi s-tenna:
- Lemmer ad teɛreḍ ay tečča deg yergazen, ay tečča deg inagmura,
armi xas ini ur d yegwra yiwen seg wat tebɣest d tissas, ladɣa
lemḥellat n tgelda, tura d kra kan i d-yegwran.
Rrwel, rrwel ma skud ur d teffiɣ! anef-iyi weḥdi!, i t-tettḥawat akk-n
s imeṭṭawen d usnexfet-nni t-id-yuɣalen. Ma d netta yugi tarewla, mi s-yena:
- Ala ur reggwleɣara, ur kem-ttaǧǧaɣara ad tmeččeḍ dagi weḥdem,
aɣ-tečč di sin, neɣ an-neslek di sin. Aha tura kfu anezgum, mi d
teffeɣ, an-nwali w’ara yeččen wayeḍ gar-i yid-s.
D tidett, seg mi yella d anubi i yettwassen ger tnudda-s: d bu-tissas,
d ubɣis, d yiwen ur nettuɣal deg wawal-is, ma siweḍ yennser-as-d
wawal seg imi; a t-yesselkem, xas ad yeḥṣu din i d tamettant-is,
maca; d imegzi si temɛi-s, ur idehhim ara kan akk-a, acku; send ad
ireggem ɣef kra, alamma yesnezgem fell-as, alamma yekk-ayas si yal tama.
Ɣef way-a, yezga d arennaw, yezga d alɣuɣdi yal tamsalt.
Akk-a ula d mi yebda tiddin d inagmuren: werǧin sen-yezga d agnu,
werǧin s-mlan amek ara izallelli axelluc-is, neɣ amek ara ixatel awras
yebɣun yili. Ay-agi akw, ilemd-it s tmuɣli war imesli. Ula d mi
yewweḍ d amengaḍ, yekcem di timmad n yergazen, mi yettniri
inagmuren: werǧin txab tuffɣa-s,ɣur-s ulac awras itteg d agnu, seg
wakk-n yesɛa tiseddi; ay-n ɣef yeffeɣuxettuc seg ufus-is yedda-d,
neɣ ad isel kan: yella wewras di tama neɣ di tayeḍ, yewɛer nezzeh
ɣef inagmura, netta fell-as ur yewɛir ara, imi, ur t-yettaweḍ ara
alamma idfer-it acḥal, alamma yessen: ansi ittekk, anda yeggan,
melmi d itteffeɣs učči... Imir a s-yeḥtil amk ara t-ixatel, a t-yewwet.
Dɣa war ma yeḥṣa yiwen, alamma kan yeww-t-id d ameslux  ɣer gar-asen. Ma d tin n ttaɛqira yagi m-sa iqwerra; d tikkelt tamezwarut di
tudert-is ara tt-yemmager, wissen ma yeḥṣa s umihi wumi ara iger
irebbi?, wissen ma yeḥṣa iman-is ger tudert d tmettant?, wissen?,
wissen? atg... Aṭas n tuttriwin i yzemren a d-aznent s allaɣɣef way-n
i t-yettraǧun, ma yeḥṣa-ten neɣ ala!
Maca, ay-agi akw ur yedrig ara ɣef tamawt-is, yeḥṣa ad yemmager
awras ur yessin,ɣef werǧin yella wi s-d-yechan, am wakk-n yeḥṣa
daɣen iger ixef-is ger tudert d tmettant, yernu, asirem  ɣer tudert rqiq.
Maca di tallit-nni wezzilen, yal mi d yers way-agi akw di ledmi-s; ad
yeḥḥalfi, amzun d kra i yrennun taɣert i tebɣest-is, i yesnernayen di
tissas-is. Wissen, ahat d aserhu-s i t-iɣaḍen ad yerreɛ zdat n tallest-nni, ma yerwel yeǧǧa-tt i tmettant weḥd-s? neɣ ahat, d tallest-nni s
timmad-is i t-iɣaḍen?. Awah! xaṭi, xas yella akw way-a, maca waqil
tella lbaḍna deffir tayeḍ, tella tin yezzren di telqayt n tneffut-is,
lbaḍna ur yessin ula d netta s timmad-is, i s-d-yeqqaren si daxel-is:
tamettant d tudert. Lɛadɣa mi yeskad di tallest-nni yessaɣayen tafat
ger wallen-is, bḥal tiziri ger iɛembuba n usigna yettawi waḍu: mi
yezri yiwen, a d-tebru i iɛenzaren-is yestullusen tamuɣli, mi d-yedla
wayeḍ; a tt-ikwellef di tillas-is. D akk-a i yettwali deg udem n tallest-nni, “hqa!n tgeldunt-nni” mi t-yettmiḥwas layas d usiren. Ahat di
tallit-nni, d lebɣi, d asirem: a tt-iwali yin-wass war anuɣni, war tugdi,
ass i deg ara s-d-teḍs s thuski-s yettfeǧǧiǧen war ma yella kra ara t-ismunedlen, i s-yernan tabɣest, is-yernan tissas, armi yeɣtes: a
tudert, a tamettant. Idis  ɣer yidis, qqimen ɣef tecruft nni, traǧun
ttaɛqira a d-teffeɣsi tala. ḥmed mi gwala di tgeldunt tettergigi mačči
d kra; i wakk-n a tt- a tt-yessedhu, yezdew-as s irebbi, yessummet
afud-is; aha! zzi-dɣuri taniḍ-iyi-d aqerruyiw, yečča-yi. Macaɣur-m
mi-tttwalaḍ kann tebda ttteffeɣ-d, tineḍ-iyi-d, i s-yenna. Tegeldunt
tuɣ-as awal, tebda annuy deg uqerru n ḥmed ɣef ufud-is skud akk-n
tqelleb deg ucekkuḥ-is yeɛdan am tmettult, segmi acḥal ur yucaf, ur
t-tekki temceṭ. Akk-n tessefsuy-it s tḍudacin-is ticebḥanin am
tjaɛbubin n wedfel, yekkan s telweɣdi tmeččimin n leḥrir-nni teẓḍa
twekka. Dɣa seg wakk-n yaɛya mačči d izli, ur yeḥṣi amek it-tewwi
tnafa, yernu tidett kan; ulamek ur t-tettawi ara tnafa s uḥalfi n
tḍudacin-nni tileqqaqin mi s slafent, mi ttawint ttarrant deg uqerru-yis, neɣ ladɣa mi d-ttanfent sya  ɣer da ɣef umuyag-is. bḥal tuddimin
n waman. I t-yeǧǧan ad yennudem am llufan tessuzun yemma-s deg
irebbi-s, armi yettu ttaɛqira-nni t-yerǧan s tmettant, armi yettu ula d
tudert-nni deg yella. Ihi di tallit-nni tawezlant mi t-tewwi tnafa, akk-n
deg irebbi t tgeldunt; ur yuki s ttaɛqira yebdan t-tteffeɣ-d d waman-nni yeffalen  ɣer yal tama. Tageldunt mi twala akk-n, teggugem si
tugdi, teqqur tfekka-s am tɣawsa, ur tezmir ad tenṭeq, ur tezmir ad
tengugu, ur d-temmekti ḥmed-nni yessumten afud-is i wakk-n a t-tender, am wakk-n i s-yenna yakan. Aman simmal ffalen, simmal
daɣen ttaɛqira a ten-id teṭṭafar, werdin kan, neṭgen waman, ruccen
udem n ḥmed. Dɣa war ma yuḥtam, armi d yufa iman-is zdat n
wewras-nni, s utaɣan yerḥan am ssem deg ufus-is. A kem-yexdaɛ
Rebbi, qrib i yi-texdiɛeḍ! I yenna i tgeldunt, mi ijelleb yeǧǧa-tt ɣef
tecruft-nni ɣef qqimen. Yerǧa akk-n s wexmat, armi d tessufeɣttaɛqira aqerru-s amezwaru, yebda yid-s ttrad: ansi s-d-tekka, a s-yekk ansi n iḍen, seg wakk-n cettir mačči d kra. Mi d-tezdem fell-as,
netta ad yessuref s lebɛid, mi tekri iman-is, netta daɣen ad yezdem
fell-as. Akk-n akk-n, armi d yiwet n tikkelt kan mi tt-ixutel, dɣa akk-n
kan i d teẓdem fell-as, yewwet-it yufeg uqerru-s  ɣer lebɛid. Ttrad
ɣwezzif mačči d tallit, yal mi s yegzem yiwen uqerru, send a d-tessufeɣwayeḍ, a s-d-tinni tiɣri s daxel n tala-nni:
- Mačči d win i d aqerru-yiw!
S tissas yetthuddun idurar i s-yettarra ula d netta:
- Ula d nek mačči d tin i d tiyita-w!
Armi d aqerru aneggaru, d wis ṣa, dɣa akk-n kan i t-id-tessufeɣ- Tura d wagi i d aqerru-yiw, yiss-k neɣ yiss-i! I s-d-tenna
- Ula d nek d tagi i d tiyita-w, yernu yiss-m kan weḥd-m!
Is-yerra. War ma yeḥḥulfa s ɛeyyu, war ma yugad neɣ tecqa-t tmes-nni d-itteffɣen seg imi-s: Dɣa akk-n kan i d-teẓdem fell-as, netta
yessuref am lebraq, yezga-d ger snat n tcerfatin annect-ila-tent; mi
t-teḍfer, tsak aqerru-s gar-asent i wakk-n a t-teṭṭef; maca, yexmet
war ma tluḥeq-it. Mi tewwet a d-terr aqerru-sɣur-s i wakk-n ad
tezdem fell-as tikkelt nniḍen; tufa yewḥel umegreḍ-is ger tcerfatin-nni. ḥmed ur yessugem ara mi tt-iwala akk-nni; ifures tallit, yessuref
fell-as imekken-as tiyita war zgal s amegreḍ; yufeg  ɣer lebɛid uqerru-nni aneggaru, i deg tezdeɣtneffut-is.
Di tallit-nni mi yebded, yettḍeggir nnefs am wegmer deg umayaf;
yettwali di ttaɛqira yeɣlin annect n lǧehhama, tageldun d-ssakwin
iḥemmalen nni n waman izeggwaɣen s yihni, rdeg tebluleɛ; war ma
iger-as tamawt ḥmed mi teṭṭef abird s tazzla, wi iɣellin, wi
yettenkaren am tmencuft, ur teẓri ansi tekka, ur teẓri ɣef wacu
terkeḍ armi tewweḍ  ɣer tgelda. Ih akk-a!, tagelda yerra leḥzen d ifri,
yerra leḥzen d taberkant, i yewwin akw at wexxam deg umaɣrad bu-tillas i deg ur ttqirrin tefnarat, i deg ur yettqirri ula d iṭij n ṭṭmayem.
Ulac ger wat tgelda win tezgel tyita, ulac win ur yessergagi lweḥc d-tessegwra tgeldunt mi teffeɣsrid  ɣer tmattant, mi teffeɣsrid d asfel
neɣ d tunṭict i ttaɛqira; anef ɛad i baba-s yakw d yemma-s yeɣlin deg
irebbi n tisselbi. Ay-agi, mačči kan imi d yellit-sen, maca, ladɣa imi
anagar nettat ay sɛan skaden deg-s cwiṭ n tafat, i sen-d-yerzan tillas
n nnger. Tagara, yal kra yedda yid-s, yemmut usirem di tallit-nni mi
tezger amnar n tebburt. Maca, seg wakk-n ulac win yerǧan tuɣalin-is,
dɣa mi tekcem kan tilisa n tgelda, awal yewweḍ baba-s i tt-id-yemmugren  ɣer tebburt s wuḥcir d isuɣan:
- Aw!, tuɣaleḍ-d?! ur kem-tečči ttaɛqira?! Ay a tin i yi-tgiḍ!:
tesseɣliḍ lḥerma-w! tekkseḍ fell-i aserhu...! D acu n tissas i yi-d
yegwra zdat n wegdud...!
Seg uḥcir-nni yekkan di tidderwect, war ma yuḥtam amek yewwet
deg uqerru-s s sin ifassen; armi iwala ttaǧ teddem-it-d tgeldunt si
lqaɛa. S wussar yakw d ddhaca, send a s-terr ttaǧ-nni i baba-s s
aqerru, teḍleq iɣallen-is, akk-n teččulčex akw s waman d wakal-nni
d-iselɣen fell-as mi d-tettazzal tɣelli; tger-as timɣaltin, tetterdeq d
imeṭṭawen send a s-tinni:
- A baba...! a baba...! ttaɛ...qi... qi...ra tem...m...ut!
Dɣa mi yesla awalen-agi ur nnemṣada seg imi n yelli-s; ula d netta
icerq-as wawal, mi t-id-yekkes seg iri-s s temɣawlit send a tt-yetter:
- Amek? als-d kan i wacu d-tenniḍ?
- Ih a baba! ttaɛqira temmut, yenɣa-t yiwen unagmur id-yekkan
abrid n tala. I s-tules acḥal n tikkal.
Dɣa mi yumen i s-t-tenna yelli-s d tidett, ladɣa mi ywala ihni ɣef
iselsa-s, imir kan d umatu, yuzen aberraḥ-is yessawel i wegdud s
umata, i d yusan qeccuc meccuc, armi ula d agwni-nni n usegrew;
xas inni ur ten-yewwi ara. Wehmen s umata ɣef wacu ten-id-yessegrew ugellid, acku deg yezri, yal m’ara iberreḥ u berraḥ n
ugellid, yessegzay-asen taluft, ma d tikkellt-agi teqqim d tuttra.
Maca urɣwezzifet ara tallit, imi werdin kan akk-a, ata yessaweḍ-d
ugellid ɣef wegmer-is, srid s anda akk-n yuɣtannumi yettulay-asen.
Teɣli-d tsusmi ger lɣaci-nni yugaren aweṭṭuf, win i d yehres uguhhu
yerra-t  ɣer daxel, win i d-yewwin mmi-s meẓẓiyen sudd-as imi-s...
win yenɣan ttaɛqira n tala!, a t-ɣnuɣma yeɣna-t Rebbi!, ay-n yebɣu
yessuter-it, a s-t-fkeɣ! ula d yelli, ma yebɣa-tt i tissulya! si tura
attan d tameṭṭut-is! Maca ay-n kan ara s-ssutreɣ!: a yi-d-yawi
aqerru n ttaɛqira d anza!” Agdud-nni s umata yewhem s wulɣu d-yuzen ugellid: Amek ttaɛqira izedɣen tala, acḥal d aseggwas ay-a...?, ttaɛqira iqeḍɛen i tallest a d-temummed di tmurt...? ttaɛqira
yeččan acḥal d anagmur, acḥal d ubɣis, ula d igen n tgelda tekfa-t;
itt-yenɣan? Awah, Agellid nneɣ waqil
ass-a yennulfa-d win
yedderwec neɣ a yettargu awezɣi. I ttemyutlayen lɣaci-nni gar-asen,
seg imi  ɣer tmeẓẓuɣt.
Ulac win ur neḍmiɛ agerruj, ulac win ur neḍmiɛ tageldunt a tt-yesɛu
d tammeṭṭut-is. Ɣef way-a di tallit-nni, kra n wuḥricen, akk-n kan slan
s wulɣu d ureggem n ugellid, msazzalen srid  ɣer tala, mhunfafen ɣef
iqwerra-nni n ttaɛqira i yufan ger iḥemmalen n yihni d waman,
mmiḥwaṣen-ten, yal wa yewwi-d yiwen i ugellid, zaɛma d annza iss
ara d yesken iman-is: d netta i d Asaḍ, d netta i yenɣan ttaɛqira.
Maca, akk-n ma llan, yiwen ur yennul iswi, imi aqerru n tidett i deg
tezdeɣtneffut n ttaɛqira; ulac wi t-yufan war ma ḥṣan. Acku, akk-n
kan i tt-yenɣa ḥmed, yeddem-it yerra-t s aqelmun-is, amzun yeḥṣa s
way-n ara yeḍrun. I yeǧǧan agellid wumi ten-id-wwin, ad yerfu fell-asen, mi yufa ulac yiwen, ladɣa imi d aqerru-nni yettnadi i ulac. Ɣef
way-a i sen-yenna: “Lemmer mači d rrezg n wass-a i kwen-iḥudden!,
tewwim-d tamettant i sdis, imi turarem yiss-i, imi yi-terram d win ur
nessin!. Maca, gulleɣ-kwen i lmend n wass-a, yessuref-awen rrezg-agi deg lliɣ.”
Ahanay-agi akw, yeḍra zdat ḥmed, iwal-t, yesla-yas, imir, xas
iḥebbek wul-is si rrezg d wussar i t-yeččuren; ladɣa mi d-isedda
ugellid deg ureggem-is tageldunt: a wi s-iḍalllen  ɣer daxel, a wi
yeḥulfan s way-n wumi yeḥḥulfa. Acku, anagar ay-nni ziɣen i
yettraǧu, anagar ay-nni i d asirem-is segmi tt-iwala. War ma yeḥṣa s
yiman-is: ziɣen, d lebɣi-nni is-yernan tabɣest, is-yesnernan tissas,
is-igan tazmert n ddkir i t-yessawḍen  ɣer trennawt werǧin yewwiḍ.
Ay-agi tewwi-t-id akw tedmi-s di tallit-nni yezrin am lebraq, di tallit-nni yeččur wawal-nni mezziyen, mi d yeffeɣseg imi n ugellid: “ula d
yelli ma yebɣa-tt i tissulya, si tura atta-n d tameṭṭut-is”. Anagar ay-agi
i wumi yesla, anagar ay-agi is-yessrenhuhzen tafekka di kra d-yenna
ugellid. Maca, xas akk-n, ur d-yeskin ara iman-is ger lɣaci-nni
yettemduḥasen, yettmideggiren ad walin asaḍ, ad walin amernay-agi
n ttaɛqira m-ṣa iqwerra, ladɣa tulllas ijafen seg ussar, tullas i deg
tezdeɣtugdi n tmettant, i tent-yeṭṭafaren am tili. Ma d ḥmed asaḍ ur
tent-iwala, ur sent-yesla di tallit-nni mi tent-id-tuɣal tiɛeṭ n tudert, di
tallit-nni mi yal yiwet tessaram di tsusmi: as tɛelleq s idmaren, a t-id
tger deg irebbi-s, a t-id-tezmeḍ  ɣer tɛebbuṭ-is a s-tefk akw tafekka-nni i yḥud ɣef ttaɛqira, a s-tefk akw ay-n akk-n aɛzizen fell-as, ad
tebdu yid-s akw tadfi-nni ɣef tugad a d temmet send a tt-tissin, send
a s-teḥalfi ula di targit. Acku send-ya, ula d tirga nnsent d tamettant i
tent-yerran am imecḥad msakit, i sent-yekksen taḍṣa deg imi, i sent-icemmten kra yellan d tahuski di tmuɣli-nnsent, i sent yessarezgen
tagwella deg mawen-nnsent, atg... War ma yeẓra di tallit-nni amek
tferficent, amek ḥebken wulawen nnsent, mi traǧunt ad walint argaz-agi imedreg ur yunzan deg wiyaḍ. Acku ahat imir-n, yal yiwet amek
it-tessugun: ta ahat tessugun-it d aɣwzzfan armi yennul timiṭ n
igenni. ta ahat daɣen, tessugun-it d ahrawan annect n yilu, neɣ ahat
tella tin t-yessugunen maḍi d bu-kuz ifassen, d bu-kuz n iḍarren, atg...
Acu kan, akk-n ma llant, yiwet mačči tessugen-it d argaz amagnu, d
argaz am yergazen nniḍen, yernu, d azref-nnsen a t-ssugnent akk-n
bɣant, imi mačči d menwala ara yernun ttaɛqira n tala.
Ma d netta di tallit-nni, anagar tugna n tgeldunt i yeččuren tamuɣli-s,
tugna-s n yimir-n mi tt-yerra ger iɣallen-is, n yimir-n mi tt-yettḥellil,
mi tt-yessebɣas nettat tettergigi tfekka-s bḥal isegmi yesselwiwic
ubeḥri... Di tallit-nni, ula d tidmi-s tenhewwal s tuttriwin ɣef
tgeldunt: wissen anda tella di tallit-nni?. Wissen ma tesla-d i yisem-is deg imi n baba-s mi tt-id-isedda deg ureggem-is?. Ma tesla,
wissen ma tḥulfa ula d nettat s way-n yeḥḥulfa netta di tallit-nni?,
mi tekker temhawcit di lɣaci-nni yettnadin fell-as war ma ẓran gar-asen i yella, i yexmet s uqerru-nni n ttaɛqira deg uqelmun-is, armi t-iwala yiwen wakli n ugellid, mi yuzzel srid bab-is, yenna-yas s lbaḍna:
- Gedha s ugellid, walaɣyiwen ger lɣaci d aberrani, werǧin cfiɣyella
wanda t-ẓriɣsend ass-a...
- War ma tessugleḍ awal!, azzel awi-t-id! sseɣṣeb iman-ik!
I s-yegzem awal ugellid mazal akk-n yebded.
Akli yuzzel ger lɣaci-nni yemduḥasen. Ccwikan yecfa fell-as, yecfa
ak!, lla k-d-issawal ugellid, aha ddu yid-i. War ma yenna-yas-d awal
mi t-id-yeḍfer ḥmed, slid mi yteddu tigecrar ttelwiwiḍent, idmaren
rehhten, imi yekkwerfet. Am win iteddun  ɣer tmettant, mi yettcerrig
lɣaci-nni ur s-d-ngir tawawt, seg wakk-n is-yuɣal wussar d ddhaca, i t-yerran di tallit-nni amzun werǧin yemmuger agellid, armi yettu iman-is d mmi-s n ugellid, yettu iman-is d ageldun i yella.
Mi yewweḍ  ɣer zdat n ugellid, yunez-as. Mi d-inuqel ixef-is, d acu ara
iwali ugellid deg udem n ḥmed amcum: Icubaɣ, ammus, ṭṭɛafa...
lḥaṣun, anagar deg wallen d umeslay i yunza s alas yakw d iselsa-nni
imqersa, yedlen tafekka-s yennusran armi yesfeqer ugellid send a t-yetter:
- Keč ahat tezriḍ win...?
Mazal yekfa tuttra ugellid, mi d-yessenser ḥmed seg uqelmun-is
aqerru-nni n ttaɛqira akk-n d aceddiw; akk-n yeɣbubez s yihni,
yessers-as-t zdat-s send a s-yeznew:
- Gedha s ugellid, d nek i yenɣan ttaɛqira n tala, yernu tella tgeldunt
d tinigit ma ur tmineḍ ara.
Ulamma yufa ugellid anza yettnadi, maca yebɣa win yugaren aqerru-nni n ttaɛqira, ladɣa mi yesla s tiɣri-nni d-yekkan ger lɣaci-nni
yezwar kan wiyaḍ yewwi-t-id d amezwaru!. I t-yeǧǧan ad yerr taflest
  ɣer tgeldunt, d nettat ara d-yinnin tidett, d nettat ara d-yefken anza
ur yezmir yiwen a t-yerz. Akk-n s iselsa nni yumsen, s wemzur-is
ixerben, ula d targagit-nni mazal ur teffiɣtafekka-s mi yuzen aklan d
taklatin, i tt-id-yewwin gucla deg uxawi, i deg tuɣtannumi ttteffeɣs amerreḥ.
Wi yzemren a d-yefk anza yugaren winna d-tefka tgeldunt? wi
yzemren a d-yezg d anemgal n tigwat-nni yeḍran zdat n yigimen n
wallen ijaɛren, mi d-tessuref seg uxawi-nni deg t-id-refden waklan d
taklatin, teǧǧa-t d ilem ger ifassen-nnsen, tkemmel-d ɣef uḍar
amcaq-nni s-d-yeggwran. Am tmencuft i d-yewwi waḍu, war ma
tuḥtam, war ma tegzi armi d tufa iman-is tger irebbi i tfekka n ḥmed
i tɣidd d baba-s neɣ tɛemmed?, akk-n tettḥewwic deg-s s isuɣan d
yenɣan ttaɛqira n tala! Ih d netta! fk-as-ay-n yebɣa! Ula d nek, ma
yessuter-iyi-d di tneffut-iw; a s-tt-fkeɣsi tura!... Armi s tmara i tt-id-kksen taklatin i tt-id idefren, seg idmaren n ḥmed ur neḥṣa anda
yella, ur neḥṣa ma di targit neɣ di tilawit i yeḍra way-nni cil n lɣaci-nni yettuɣun s tudert-is, cil n teɣratin-nni yesɛuzzugen  ɣer lebɛid,
netta slid mi yeded kan am useklu, war ma yuki d yiman-is armi s-yenna ugellid:
- Ihi a mmi, ldi imi-k ssuter i yellan di lebɣi-k, ur ttagwad ur ttrayi,
Ay-n tebɣiḍ, ma deg igenni, a d-yeɣli. Ma si ddaw tmurt, ad-yettwakfel. Ma deg ugaraw, a d-yeflawi. Xas d awezɣi ma yessarem-it
wul-ik, a d-yaweḍ ifassen-ik.
D acu yessarem wul n ḥmed?, ay-n yebɣa wul-is, yedda-d di tmuɣli-s, nnantett-id wallen-is ireqqen am isufa, ireqqen am tid n bu-tawla
mi yesked yeffus, zelmeḍ, am win yettnadin ay-n ɛzizen fell-as, ay-n
ur terwi tmuɣli-s yersen ɣef tgeldunt i mazal din ger taklatin-nni,
send ad yeznew i ugellid yettraǧun deg wawal-is:
- Ala! gedha s ugellid, ur rǧiɣa yi-d tesseɣliḍ igenni, ur rǧiɣa yi-d-teskefleḍ ul n lqaɛa, ur rǧiɣa yi-d-tefkeḍ igerrujen-ik, acku, ayen giɣakk-a! d ay-n kan i yi-d-tewwi a t-geɣay giɣ, yernu gedha s-tgeldunt
ay ssawḍeɣrrniɣttaɛqira, lemmer mačči d nettat i yezwaren tefka-yi-d amedya n tissas d tebɣest; ahat d awezɣi ad ssiwḍeɣ  ɣer trennawt
n ttaɛqira. Ihi geha s ugellid!, s yiseɣd usserhu ameqqwran, ara k-tt-ssutreɣma tebɣiḍ, ma tebɣa, ad tili d tigejdit n tudert-iw, ad tili d
tayemmatt n warraw-iw! D wagi kan i d agerruj ara ssutreɣay agellid.
Agellid ur yuɣal ara deg wawal-is ɣef ureggem yefka, imi, war ma
yessugem, war ma yesnezgem mi yenna s tiɣri yerzan akw isuɣan n
lɣaci-nni, yerɛan akw tiratin n tullas-nni yectaqen acmumeḥ,
yectaqen acewwiq anafray, send-ya:
- Ihi, att-an seg wass-a d afella, ara tuɣal yelli tageldunt d tamṭṭut-ik!
Seg wass-a d afella, aql-ak-id d yiwen seg wid yellan ddaw laɛnaya d
lḥerma n tgelda-w!
Dɣa, d akk-a i yessulyi ḥmed s tgeldunt, s wedriz gebdan d umatu, s
wedriz ur zmiren a t-id-sgelmen yinan, slid win tuɣdin, i yzemren ad
yeḥṣu, neɣ ahat ula d winna, ad iɣil di targit i ywala ay-n akw yeḍran.
Ihi, ḥmed seg wass-n mi yessulya s tgeldunt, yufa amkan
ameqqwran di tgelda, i deg yettidir di lɛazza d yiseɣ. Xas akk-n yiwen
ur yeḥṣi yiss: wi-t-ilan neɣ d acu t-id-yiwwin, imi ula d tameṭṭut-is
neɣ d aḍeggwal-is. Wissen dɣa wigi ma d nitni ur inudan ara ad ḥṣun;
neɣ d netta kan i yugin a sen-yechu tadyant-is d way-n it-id-isnejlan
si tmurt-is, i t-id-yekksen ger wid wukud i d-yennerna s umata?
Ladɣa wigi, yal tikkelt i deg ara ten-id-yemmekti, i tetter deg iman-is:
wissen ma mazal ttmektayen-t-id? wissen amek it-id-tmektayen?
ma mazal ttḥalfin s yiss am wakk-n yettḥalfi netta s yissen? Ladɣa
gma-s wumi yeẓẓa aneqliw d anza n tudert-is…? maca tigi akw d
tuttriwin d lbaḍna di ledmi-s war taremzi. Am wakk-n i d-nenna,
ḥmed xas tafrit-is tettuceṭṭen, maca, yekcem s lqedd iɛella di tgelda
n uḍeggwal-is, i deg yuɣal d yiwet n tgejdit ger tid ɣef tressa tgelda,
yerna-yas di tezmert, yerna-yas deg userhu, imi ula d agdud s umata;
win d d-yudren ḥmed yečča yeswa, win id-yudren ḥmed bedden
waman, armi xas ini, slid ttaǧ-nni kan i ten-ismezlin netta yakw d
ugellid zdat n wegdud s umata. S way-a, ula d agellid yennerna
rrezg-is, yussar nezzeh s ḥmed i deg dduklent tissas yakw d
tmussni. Acku, yezga d win i tent-iferrun, tenniḍ s tin n tegzi neɣ s
tin n yiɣil.
Am wakk-n yenna yinzi: “Sekn-d amur-iw, teččeḍ-t neɣ wwet-iyi,
ḥudd-iyi”. Maca ḥmed yeskan-d amur n yal yiwen, yernu ur s-t-itett ara.
Yettḥuddu yal win yettwaḥeqren, yernu yiwen ur t-yekkat ara. Imi
segmi d-yekcem tamurt-agi, anagar taflest i yzerraɛ deg wegdud-is
anagar taɣdemt iss i yteddu, yezga d amḥaddi n wegdud s umata,
imi, ayen i d-yusan yemmuger-it ama d awras, ama d acengu, atg... I
yessawḍen agellid armi ur yezmir ad yesni ula d tissegnit; war ma s
tilla-s, war ma yefka-yas-d tidmi-s send akw wiyaḍ, yessaweḍ armi t-yerra d afus ayeffus n tgelda, amzun d mmi-s-nni amenzu ur s-d-yefka walag-is. Ɣef waya-a dɣa, d netta i deg yessaram ad yeddem
ttaǧ-is, imi d netta kan i ywala yezmer i taɛkwemt n tgelda a tt-yerfed, ass mi ara t-yessers, ass mi ara s-tt-kksen wussan n tewser. I
t-yeǧǧan ad yesseḥbibir fell-as, armi lemmer yettaf ur s-inettu ula d
asennan, ur t-ittḥaz ula d abeḥri. Ih! akk-a, d azref-is ad
yesseḥbiber fell-as, imi ma yebla-t kra; mačči kan d tagelda-s ara
iḥudden, maca, yak tura ḥmed d azgen di yelli-s, d netta i d asalas
n tudert n yelli-s nni d-irebba s ccuq, i deg yeskad cwiṭ n tafat. Acu n
wul ara s-yefken a tt-iwali tennuɣna, acu n wul ara s-yefken ad iwali
deg wallen-is imeṭṭawen, imi yeḥṣa ma yella kra yeblan ḥmed, ula d
yelli-s yebla-tt, ladɣa imi yeskad deg-sen mmiran armi d ulamek, imi
yeskad deg-sen ttidiren am tyuga n yigdaḍ di lɛecc, lɛecc sen-tebna
tayri, lɛecc sen-yebna rrezg yeččuren d tadfi ur nmessu, yegman yal
ass d tamaynutt, tadfi i deg iḥuz ula d netta: yal m’ara ten-iwali
ttmerriḥen di tebḥirin n tgelda yegman s tizzegzewt, yegman
ǧǧuǧgent, bḥal ibucriḍen yezgan ttaken tahuski i tefsut, neɣ m’ara
yesmuzgut i teḍṣa deg iawen-nnsen, bḥal ifirlellas yesfiricen i
waqqaren imenza n tafukt ɣef yigli.
D akk-a yettidir ḥmed di tgelda di talwit d rrezg ur nesɛi amedya,
armi d yiwen was; send-ya, yal mi yeɣtes ad yeffeɣs asugmur,
yettberr deg-s ugellid ɣef yiwet n tezgi, i yessegdel ɣef inagmuren n
tmurt-is s umata, yeqqar-as: Ɣur-k! ssugmer di yal tiẓgi yellan di
laɛnaya n tgelda-w ma d tiẓgi... ḥader a tt-tkecmeḍ, ḥader ad yanef
ula d aḍar-ikɣur-s!”
Akk-n akk-n, yal ass yetttales-as aberri ɣef teẓgi-nni tamcumt, war
ma yessegzi-yas ɣef wacu. Daɣen ḥmed si tama-s, slid mi s-yettaɣawal, war ma inuda ad yegzi. Ihi ass-nni tameddit mi yeṭṭes: azekka-nni ad yeffeɣs asugmur, am wakken yenna i ugellid send ad yekker
  ɣer tguni. Dɣa am win t-id-yewwten s ubeqqa mi s-d-yules ugellid:
Ɣur-k!, am wakk-n i d-neddreɣyal ass: ssugmer di yal tiẓgi yellan
di laɛnaya n tgelda-w, ma d tiẓgi... ḥader ad yenfel ula d aḍar-ikɣur-s! I t-yeǧǧan ad yewhem, i t-yeǧǧan ad yetter deg iman-is: Ɣef
wacu s-yessegdel tiẓgi-nni?, d acu n lbaḍna teffer?, d acu n wewras
i tt-izedɣen?, Awah! lemmer d awres, ur itteffer ara fell-as, a s-d-yinni, seg wakk-n yettkel fell-as, yessen-it mačči d win idehhimen
kan, mačči d win ireggwlen daɣan zdat ddkir neɣ d win yettagwaden
iwrasen, atg... Segmi yekcem s ussu, ur yemdil alllen, ur t-id nadam
seg usnezgem. Ula d tameṭṭut-is, tuki-yas yella kra t-iceṭṭnen, seg
wakk-n s kra yekka yiḍ, netta d anqelyeḍ, mi t-tetter ɣef wacu
yegguma ad igen; a s-d-yaf timentall iss ara s yerwel deg wawal.
Azekka-nni mi d-yekker, yaf-d aklan heggan-as yel kra: agmer-is,
yeɛlef yeswa, iduras-is daɣen bran, ččan swan, imrigen-s, yal wa deg
umḍiq-is, ma d alaɣan, yemsed yerḥa, ma d axettuc daɣen kifkif,
lḥaṣun ur yella kra ixussen. Dɣa mi iwala akw akk-n, yerkeb agmer-is
srid s asugmer, yeǧǧa tagelda yiwen ur yuki mi yeffeɣ, ula d
talwit, ḥader iman-ik! Netta ziɣ, yefra-t di tefrit-is, yeɣtes ad iḍil ɣef
lbaḍna teffer teẓgi-nni ɣef i t-inedder ugellid, mi yenna d yiman-is:
Amek!, nek yellan d alɣuɣn inagmuren, nek yettmagaren yal awras
yellan, ass-a yebɣa ugellid a yi-yerr d anubi? Ihi ass-a a s-d-sekneɣd
acu-yi neɣ d acu wumi zemreɣ.
D akk-n i teḍra, mi yeffeɣsi tgelda, yerra srid  ɣer teẓgi-nni war ma
ibuḍen yiwen, war ma yeǧǧa awal ɣef wanda ara yessugmer, am deg
yizri. Mi yewweḍ  ɣer tezgi-nni, yaf actal yenhel mačči d kra, tenniḍ d
awtul yella, tenniḍ d asekkur mačči d izli tneqqeḍ... Lḥaṣun, s ufus
ad teṭṭfeḍ war ma tesmerseḍ ulla d amrig. Di tazwara mi yebda
asugmer, kra ur t-yemlal, d awres neɣ d ay-n nniḍen, tizgi tellwet d
ay-n kan. Di tagara tessaweḍ-it zzehwa-nni n usugmer, armi yettu
maḍi aberri n ugellid. Tallitɣezzifen, iga tamnennayt n iɣersiwen
annect-ilatt wa yemmzel, wa d amurḍus, wa d amuddir, atg... Dɣa
werdin akk-a, armi kan yeḥḥulfa s teẓgi tekker ad telḥu si zzhir,
tenhewwal tallit: isekla la ttlezdaẓen seg waḍu, tamurt la tettergigi s
yiss, lḥaṣun ad tinniḍ d nnger n umaḍal i d-yessawḍen: iḍuras-is, yal
wa anda yexmet, uccayen-is kifkif, lbizan-is daɣen, ur yeḥṣi s ani
ufgen, ula d netta mi iwala akk-n; turew-d tasa-s asemmiḍ, yebda yettcirriw.
Mi yebedd akk-n yettraǧu s utaɣan deg ufus-is, armi kan, atta teffeɣ-dɣur-s tmeṭṭut annect n lǧehhama: iḍarren ressan di lqaɛa, aqerru
yennul timiṭ n igenni, amzur yeččuči ad tinniḍ d taẓebbujt-nni d-yecfan i tlalit n umaḍal. Neɣfell-as aseḍsu, mačči d ayen ara walint
wallen-ik ay amdan; tezmer ad tfeẓ adrar ara tger deg yiwet n
tdeɣɣwimt. Wamma tikli-s: mi tger adsil, ad tenhuhez lqaɛa, ula d
nnefs: mi suḍen wanzaren-is ad ddun ula d isekla seg iẓuran.
Lḥaṣun lae ǧeb yunzan win, d awezɣi ula deg usugen.
ḥmed mi ywala akk-n: malah d netta yellan d illu n utaɣan, mal d
netta yekkaten axettuc war zzgal, ma di tallit-nni; yejlla-yas kra din,
ur d-ggwrint deg-s tissas, ur d-tegwri deg-s tebɣest, yuɣal bḥal
tawḍuft deg waḍu. Maca, wissen anda d yufa deg iman-is ubruy n
tebɣest, iss i d-yessuli taḍett, mi s-yenna:
- D acu-kem? d acu tebɣiḍɣur-i? inni-yi-d ay-n ay-n tebɣiḍ a m-t-fkeɣ?
- Nek d tteryel! nek d tteryel wumi ur yezmir yiwen! Ffk-iyi-d ad
ččeɣneɣak-ččeɣad rnuɣtamurt ɣef i tttedduḍ!ɣiwelɣiwel
lluẓeɣ...! I s-d-teznew s taɣwect yekkan di rrɛud deg igenni.
Mi s-tenna akk-n, ḥmed yekker s temɣawlit isaɣtimes, dɣa, yebda
aseknef deg usugmer-nni akk-n d-ticeddiwin, mi teknef yiwet, a tt-tečč, slid iɣsan is-d-tessegwray. Akk-n akk-n, armi ula d aɣersiw ur d-yeggwra; tuɣal s iɣsan-nni tezzi fell-asen tečča-ten.
Di tagara tezzi ɣef ḥmed tečča-t ama d netta ama d iḍuras-is, lbizan-is d wuccayen-is, ula d agmer-is, tessegwḍi-ten akk-n d imuddiren s
umata, war ma tfeɛɛ-iten.
Di tmurt i seg d-ihujer ḥmed, yiwen ur yeẓra ma yedder neɣ yemmut
slid gma-s i yezgan yesɛa izen ɣef tudert-is. Acku anza d aneqliw-nni
ɣef yessfqad yal tifawt. Ma d ass-n, yufa-t mačči d winna yeǧǧa iḍelli-nni d azegzaw, yerra tili s iferrawen-is yennernan annect n tgertyal.
Dɣa akken kan t-iwala ad tinniḍ telheb deg-s tmes, iferr ur d-yeggwri
fella-as slid ilɣan i ybedden d iḥerfiyen. Imir i yeẓra s ḥmed yemmut,
yeẓra s gma-s ur mazal a t-iwali.
Din ay yejlef gar-as d yiman-is: anda yeɣli ad yernuɣur-s, ma ur d-yerra tamegreṭ-is. D akk-a, d umatu i yeṭṭef ula d netta abrid n yinig,
war ma yetti  ɣer tgelda, yeḍfer gma-s ḥmed war ma yeẓra ansi
yekka, war ma yeẓra s wanda yemlal d wass-is aneggaru.
Iteddu s lewhi am win yettcerrigen agu, neɣ am win iteddun di tillas.
Mi yeffel i wedrar ad yemmager wayeḍ, mi yeffel i teẓgi tayeḍ a t-tger
deg irebbi-s... Akk-n akk-n, tabɣes ur t-teǧǧa, asirem yezga d aɛwin-is ur nettfakka armi armi s-d-tban tmurt tamezwarut, yerra sridɣur-s
i wakk-n ad yessenfu yernu ad yesteqsi ma yella win iwalan ḥmed.
Maca, akk-n kan i t-id-walan imeksawen, si lebɛid i s-d-ssawalen ad
yawi ixef-nni s wessmen d tunṭict, segmiɣillen d netta id ḥmed.
Ar d ad-uɣaleɣ. I sen-yenna s wussar d ameqqwran, imi yeẓra s yen i
yekka gma-s ḥmed. S teɣwzi n wussan d waguren netta iteddu
yeṭṭafar lǧerra d-yessegwra gma-s: tamurt yekcem, a t-id-mmagren
imezdaɣ-is s yiseɣd userhu d ameqqwran, war ma ẓran mačči d
ḥmed, tenniḍ ur ttɛeṭṭileɣara a d-uɣaleɣ; tagara seg wass-n mi truḥeḍ?.
Ma d netta yal tikkelt yattaf-asen-d timental iss yettsikk iman-is war
ma yuk-yas yiwen. Ulac d ixef-nni wessmen di tama i gma-s ḥmed;
mi s-t-id-fkan, a sen-yinni: mačči n wass-a, acku mačči s axxam
abrid-iw, ar d ad-zziɣ. D tidett, mačči s axxam i yteddu, imi, abrid i t-yewwin mazalɣwezzif, abrid i t-yewwin wissen s ani yessawaḍ?,
wissen ma deg-s tuɣalin?. Maca akk-n yebɣu yili, yal mi yeḥḥulfa s
ɛeyyu, ad yaweḍ s anda ara yaf lǧerra n gma-s ḥmed i s-d-yettarran
tabɣest, i s-d-yettleqqimen asirem  ɣer tiwḍin n yiswi-s, d tifin n gma-s yedder neɣ yemmut. Maca, xas ulamma abridɣwezzif yewɛer; am
wakk-n qqaren: win yebɣan, yewweḍ. Akk-a ula d netta, mi yekcem
di tmurt taneggarut; mačči kan s wensuf i t-id-mmugren imezdaɣ-nni
yufa deg i iberdan nhewwalen, ncewwalen s umata. Maca akk-n kan
t-id-walan si lebɛid; qeccuc meccuc d tazzlaɣur-s, izen yewweḍ
leḥzen, yesfeḍ imeṭṭi, yerra taḍṣa s udmawen tejla aniqal. Di lɣaci-nni akw i s-d-yezzin; yal yiwen d amek i t-id-ittezzem, yal yiwen d
amek i d-yettlummu fell-as: Annaɣa ḥmed, acḥal ay-a ur d-tbaneḍ!
Annaɣa ḥmed, nɣill dayen ur nettuɣal a k-nwali! Annaɣa ḥmed
anda tegreḍ ixef-ik, kra nnuda fell-ak ur k-nufi?, atg... Akk-n ma
yeskad deg-sen, ulac win ur tḥuza taluft n ḥmed, ulac win ur neḥulfa
s lweḥc i d-yessegwra, neɣ win ur inudan fell-as di yal tiẓgi, di yal
asif, ulac amkan ǧǧan, ula d igen n tgelda, yeffeɣd lemḥellat s anadi
ɣef ḥmed anda ara t-afen, ulac, igenni ur t-yerfid, lqaɛa ur t-tessebleɛ. Ula d Agellid yuyes tuɣalin-is, yuyes yelli-s tecmumeḥ. Ih!
dɣa nettat: awi ḍallen fell-as amek tuɣal, awi tt-iwalan amek zerrin
fell-as yesragen n wass d wamek tettḥalfi yal m’ara yessewrireɣyiṭij
deg igenni, m’ara tt-iger deg irebbi-s yiḍ bu-tillas deg ussu d
asemmaḍ, deg ussu ilem yellan d asgwen n tayri, yellan d asgwen n
tedfi yesselwiwicen tasa, yesselwiwicen ul s uḥalfi n tudert yegman
d tamaynutt, yegman d talleqqaqt, yuɣalen d asgwen n ɛawaz,
yuɣalen d asgwen n weḥliles yakw d nnhati... Neɣladɣa awi yeẓran s
lbaḍna n tsummta-nni ɣef tetturug teḍṣa d iḥemmalen,ɣef tturugen
imesllayen-nni ihuskayen tesǧuǧeg tayri, imeslayen-nni d-imeqqin di
tebḥirt n uḥalfi, ifessun anagar di tillas s yiniten teskad kan tasa d
wul yetteclawa ubeḥri yugaren win n temsunt.
Wissen ma temmekti-d akw ay-agi di tallit-nni mi t-twala tezwer-it-id
tneggif i yuzen ugellid tewwi-t-id  ɣer tgelda bḥal agellid wis sin.
ziɣttuɣalen-d imattanen...! Amek tiṭ-ik ad tɛeṭleḍ akw annect-a, a
ɣtɛeggneḍ, xersum ur nettnadi ara fell-ak! Awah mačči akk-a i tgen t-id-yemmuger  ɣer
medden a ḥmed!, armiɣiddeɣd tteryel n teẓgi ɣef ik-neddreɣi...
fell-as ugellid, mi tewwurt-nni I d-ilum
tameqqwrant n tgelda, wu  ɣer yettmagar inebgawen-is n userhu ama
d igelliden, ama d imussnawen neɣ d imeqqwranen n tmura nniḍen.
Ma d netta di tallit-nni, ur yella way ywala, ur yella way yesla slid tiẓgi
yakw d tteryel. Acku, d umatu yegzi s gma-s ḥmed d tteryel i t-yewwin d asfel, d tteryel i wumi iga aḥarab. Acku yeẓra s ḥmed: d
ay-n ara yeg ula d netta, imi yekreh win ara s igedlen kra, xas ula
mma d tamettant-is ma yegdel-as-tt yiwen; imir-n ara yejbu fell-as,
imir-n ara s-iger irebbi. Acku, akk-n myunzan talɣa n tfekka; ay
myunzan ama di tiktiwin, ama deg wawal, ladɣa di tmussni yakw d
trugza, ula di tayri n tlelli, s umata; yiwet tedmi-nnsen d i yal taɣult.
S wakk-a, ikmes-itt kan deg ul-is yessusem, anagar mi yessuter deg
ugellid asurif d mi d-yesnulfa timental it-iǧǧan ad iɛeṭṭel anect-nni.
Acku, yegguma a sen-yinni tidett, ladɣa mi ywala tuɣal-d talwit s yiss
  ɣer tgelda dlent tillas acḥal ay-a. Ula d tageldunt iwala-tt tuɣal-d
teḍṣa s udem-is, teǧǧuǧeg am tjeǧǧigt-nni ɣef i d-tennedwal tefsut s tezɣel-is nniḍen.
Ma ɣef gma-s ḥmed, yettraǧu kan azekka-nni i deg ara yemmager
tteryel-nni t-yeččan, ad yennaɣyid-s, a d-yerr llza-s neɣ ad yeddu ula
d netta di lǧerra-s. Yeqqim, yebded, yewwi yerra di tgelda, yeffeɣ  ɣer
tebḥirin, yekcem s axxam... Sked amek ur yewwit a d-isseɣwseb
akud, a d-yesseɣwseb azekka-nni, maca; ad tinniḍ yedda-yas-d di
taccnana, yegguma wass ad yezri, tegguma a d-taweḍ tmeddit. Ula d
iṭij, ad tinniḍ yecceḍ-as wanda iɣelli, neɣ, ad tinniḍ yella kra s-yugin
ɣellu, s-umata; amzun yesbek wakud.
Uk! yegr-d tinexsas mi d-terra tmeddit amendi-is, mi d-tegla s tiziri
deg irebbi-s i d-yerzan s nadam ɣef yemdanen tezzuzen tallwit;ɣef
yemdanen ur nesɛi anezgum, ur nesɛi aɣbel, wamma netta...
Mi mmensin, qessren cwiṭɣef way-n yeḍran di tgelda deg yizri-nni
deg ulac-it. Urɣwezzifet ara tallit mi yekker, yenna: ulamma iɣimi
yid-wen ɛziz; maca ur zmireɣad ɛiwzeɣiḍ-agi yid-wen nnig n way-a.
Acku, fkiɣasiher i kra n imedukal-iw, ad dduɣyid-sen s asugmer azekka.
Mi s-yessuref ugellid s usirem n tguni-s di talwit, yales-as andar: Ɣur-k am wakk-n i k-neddreɣyal-ass, ssugmer di yal tizgi yellan ddaw
laɛnaya n tgelda-w, ma d tizgi...ɣur-k a tt-tkecmeḍ. Yeffeɣ-ik
unezgum, is-yeznew s wannuz send ad yeffeɣsi tzeqqa-nni n iɣimi
srid  ɣer tguni, teḍfer-it tgeldunt ur t-nerjin d alwes-is. Amek ara yeg i
yiman-is?, amek ara t-yesdukel wussu yakw d tmeṭṭut n gma-s?, d
awezɣi ad yeḍru way-agi. A s-yessegzi taluft? ulamek, tɣaḍ-it a tt-yessigges, yernu dayen yeɣtes: ad yeǧǧ tadyant d lbaḍna alamma
yenɣa tteryel ma ur t-tečči. Di tagara, ccwi kan ur s-terzi ara ageṭṭum
deg ufus mi s-yessuter asenfu. Cil n wudem-is yemḥerǧamen mi s-yenna: Suref-iyi, ass-a bɣiɣad gneɣweḥdi. Maca tukel ɣef lebɣi-s,
nek ur numin a d-tuɣaleḍ, nek ur numin a k-walint wallen? tagara...
Maca, tigzi terna aḥalfi mi s-teznew s tmuɣli yudren: Ih! wicqa, ma
twalaḍ ak-ceddqeɣ... senfu ihi, gen d talwit. Tekka seg imi n
tewwurt, teǧǧa-t weḥdes. Yeqqwra-d am wakk-n qqaren: “Rewleɣ-d
di bu-takka, zgiɣ-d di bu-yedɣaɣen.” Acku, yezri wass yegguman ad
yekfu, yecleqf-it yiḍ yekkan di ǧihennama, yecleqf-it am tlafsa
yecleqfen agdiḍ war ma tezdi-yas afriwen: meskin iḥebbek yissen,
iɣidd ad yessenser si tmettant i t-yurǧan ger tallit d tayeḍ. Akk-n i tt-yerra i wenqelyeḍ deg ussu-nni s yuɣalen d acruf, deg ussu-nni s-yeččuren d isennanen s ani yetti ntan-as-d.
Cil n ɛeyyu yessefsin tafekka-s, cil n nadam s-yettruɛun arglaen-is si
tikkelt  ɣer tayeḍ, maca, tanafa tugi-t, yal mi s-ibedd  ɣer wemnar; a t-id-temmager s tugna n gmas ḥmed mi t-tettfeẓẓa tteryel akk-n s yihni
d-yeffalen am iɣezran; dɣa netta a d-yejwiwel  ɣer Rebbi t-id-ixelqen
s isuɣan ur d-ntteffeɣseg imi-s. Wer tafrara azekka-nni, atta kan
tgeldunt i s-d-ikkaten di tewwrt: A ḥmed? A ḥmed!,kker ḥedru-d
ad yali wass, kker!, ama ak-ǧǧen yemdukal-ik. Armi d imir-n i
yemdel allen-is, armi d imir-n it-tewwi tnafa-nni yebdan tettalqay s
yiss, mi yesla s tiɣri-nni n tgeldunt ur tent-nemdil ula d nettat, seg
wakk-n tḥar ad yali wass, tḥar a t-walint wallen-is i wakk-n ad
tessimen ul-is yesxuttucen deg-s kra yekka yiḍ, ul-nni amcum i s-d-yeqqaren: awah! waqil d targit way-n yeḍran, di tkerkas kan ay
tedḥid, ur d-yuɣal ara ḥmed, ur d-yuɣal ara winna terǧiḍ, xas ayes-it,
xas ayes-it ur mazal a t-twaliḍ... Tewwet tezwawat n usemmiḍ fell-as
s wussar mi s tesla yerra-yas-d tiɣri s temɣawlit: Ih! ih! aql-i kkreɣ,
aql-i-yin!... Mi d yekker, yufa-d yal kra ittwahegga ama d lḥerǧ, ama
d ayen nniḍen, i s-d-iggwran kan, mi yerkeb agmer-is amellal, am
winna n gma-s ḥmed, yekka seg imi n tewwurt, yeffeɣwar ma yetti
  ɣer deffir, war ma yessegwra awal i tgeldunt t-iḍefren s amnar, mi s
tenna: Ddu d talwit, ḥader iman-ik! s imesli nniḍen yesɣaren
tabɣest, s imesli d-yettarzen tafrit  ɣer wexxam, xas tafekk ad teddu
s ani s-yehwa.
Deg webrid i t-yewwin, xas ulamma yeẓra  ɣer tmettant, maca isettu-yas-tt wesnezgem ittezzin di tedmi-s ɣef gma-s ḥmed: yewhem
amek is-yefka wul-is iger irebbi i tteryel i t-yeččan, amek ur t-tɣaḍ
ara tmeṭṭut-is ara yexsin am teftillt n leḥrir?, amek tga tasa-s yeǧǧan
lmalayka am tin, yeǧǧan tamsunt yekcem di ǧihennama? Awah!
ḥmed nneɣ d tirrugza i t-yenɣan,ɣur-s aserhu di kra yellan. I yenna
di tagara s teɣwzi n taɣwect-is, ccwi kan ulac win ara s-d-yeslen deg webrid-nni yexlan.
Iẓenzaren imenza n tafukt, bdan ttecruruqen-d ɣef yigli mi yekcem di
teẓgi-nni n tteryel, ur yelli way-n iwala d aramagnu, ur yella kra n
wewras i s-d-yezwaren kra akk-n yessugmur. Armi yesmed aɛemmur
annect-ila-t n yextan-nni d-yenɣa, werdin kan; tetti tallit, tenhewwal
teẓgi s waḍu, lqaɛa tettergigi, lḥasun d ay-n kan. Maca, netta di tallit-nni, xas ulamma yugad; maca yegmen, yebna umihi ara yemmager
mačči d ay-n isehlen, seg wakk-n yeẓra tteryel yeččan ḥmed, armi
mačči d awras menwala, armi mačči d ay-n ara yettwarnu kan s
ulaɣan neɣ s uxettux, maca, yessefk tizgi tameqqrant ara iniren
tabɣest d tissas, xas ulamma yeẓra s gma-s ḥmed, mačči d war tigzi,
mačči d war tabɣest d tissas. Xas akk-n mi d-teffeɣɣur-s s tugna
werǧin yessin, s tugna werǧin iwala; maca, yerra iman-is; amzun
ulac-itt din, amzun mačči  ɣer tmettant-is id-tegmen, seg wakk-n;
yettkemmil asegmur war ma yegr-as tamawt armi d-tsuɣfell-as:
Aha! aha fk-iyi-d ad ččeɣ!, lluẓeɣ!, fk-iyi-d ad ččeɣsend ak-ččeɣad
rnuɣtamurt ɣef i tttedduḍ! aha! ahaɣiwel! I yezziɣur-s mi s-kem ay akk-a?! d ay-n isehlen, atan usegmur id-ssugemreɣiga
lɛum, ma tebɣiḍ a t-nečč di sin, ula d nek tufiḍ-iyi-d lluẓeɣ, aha qqim-d!
Dɣa teqqim-d  ɣer lqaɛa annect-ila-tt, armi teṭṭef akw agwni-nni deg t-id-tufa.
ma d netta di tallit-nni, ur iga ara deg-s, slid mi d-yettawi isɣaren i
ysemnenni d taffa annect n utemmu. Mi s-imekken times, yebda
aseknef deg usegmur-nni akw i d-yessugmer. Mi yewwa yiwen, a s-yekkes akw ikesman-is ara yečč netta d wuccayen-is, iḍuras-is yakw
d lbizan-is, mi d-ggwran yeɣsan akk-n d ilmawen; a s-ten-iḍegger.
Akk-n akk-n, armi twala dayen, yegguma a s-yefk tacriḥt; dɣa tenna-yas:
- Awah! amek akk-a tgiḍ keč ass-a?, gma-k yettak-iyi-d ikesman
netta itett iɣsan; ma d keč la ttetteḍ ikesman, nek a yi-d tettakeḍ iɣsan?!
- D ay-a kan i yellan, ardemma ma ur terwiḍ ara; atta-n tesmert n
wegmer zdat-m, d nettat kan ara kem-yesserwun. I s-yeznew.
Acku yeẓra tin is-yundi, imi send-ya, ismekken akw iɣersiwen-is:
agmer yenna-yas “ɣur-k, mi k-id taɛna  ɣer tesmert-ik, wwet-itt s ṭṭek
srid  ɣer twenza war zzgal”. Iḍuras daɣen yenna-yasen, “kunwi, mi tt-twalam teɣli; mmɣet fell-as arzem-tt,ɣur-wat a wen-tessenser”.
Uccayen d aɣen yenna-yasen, kunwi, cerrgem-as aɛebbuḍ-is, maca ; iḍarren ineggura  ɣer
ɣur-wat ad tḥazem akerciw-is.
imekken-as s sin
D akk-n ay teḍra: mi tesla kan s way-n i s-yenna; truḥ srid  ɣer
tesmert n wegmer, d acu ara taf deg wegmer ageswaḥ, yemzi
yemleq, yal taqesbuṭ annect n tecruft, tussar mačči d kra s ikesman iɛebba.
War ma teẓra s way-n i tt-yerǧan: akk-n kan yeḥḥulfa wegmer
tekna-dɣur-s; war ma iga-yas tuggimt mi yebded ɣef sin iḍarren twenza, imezwura
yessemrareɣ-itt timendeffirt tennesraɛ, ur teẓri ixef-is d iḍarren-is mi
d uzzlen iḍuras-nni urzen-t, uccayen-nni daɣen, mmɣen ɣef wallen-is
s waccaren-nnsen yugaren imegran skeflen-as-tent-id. Ma d lbizan-nni, s leḥder am wakk-n sen-yenna ukerwa-nnsen, cerrgen-as
aɛebbuḍ-is s iqumam-nnsen yerḥan am yixef n tefrut.
Mi slekmen akw tisunḍiwin sen-yefka akk-n iwata, yiwen ur yezgil
lɣerḍ-is; yuzzel ula d netta ad ikemmel ay-n i s-d-yeggwran d amur-is: yekref tagecrirt d tama n tteryel yesselqafen, yekkes-d seg
wammas-is tafrut-nni yemmesden, yerḥan armi tettseṭṭili; ifeqwr-as
akerciw-is, mi t-id-yenɣel, armi kan d-ddan di tfert-nni: gma-s ḥmed
yakw d iɣersiwen-is, ad tinniḍ d lexyuḍ. ḥmed idub armi yuɣal, ma
tegreḍ-t di lǧib, ur d-yettban ara. Agmer-nni yines, daɣen kifkif, yuɣal
am wasmi yella di tɛebbuṭ n yemma-s. Wamma iḍuras-nni neɣ uccayen-nni yakw d lbizan-nni, slid mi d-ddan am wanẓaden ger iḍudan-is.
Alhejna-k ay ul mi ten-id-yessensar s ifassen-is yiwen  ɣer yiwen, neɣ mi ten-id yewwi deg iɣallen-is, akk-n beddent wanẓaren deg wallen-is, mi yteddu yettseḥḥib deg iḍarren-is teffeɣtezmert, armi
ttemttuttulen am iseɣwan deg waman. Akk-n d aḥrured d amured;
armi yemlal d yiwet n taɛrutt d taqaɛdant am wagwens. Ula d
iẓenzaren n tafukt, seg wakk-n teḥma; ad tinniḍ seg-s i d-flalin send
ad aɣen akw tizgi-nni s umata. D acu ara yeg? yeggwra-yas-d a ten-yeggani mi ten-yefser ɣef tezrutt-nni am ibeḥnaq. Yeqqim  ɣer tama-nnsen akk-n s imeṭṭawen yettazzalen seg wallen-is; ma d tidmi-s
teɣreq deg wesnezgem: Amek ara yefru tadyant-nnsen?, amek
daɣen ara yemmager agellid neɣ tageldunt s weqriḥ am wagi? Ladɣa
nettat, amek ara d-teggwri m’ara tsel s wergaz-is tečča-t tteryel ur t-terwi, argaz-is yugaren akw irgazen, i tt-id-yeslulen tikkelt tis snat?
amek ara teg s tegwzi n tuderti-is, m’ara tettmagar tmuɣli-s di yal
tama, di yal amkan di tgelda tugna-s; neɣ m’ara tɣelli deg ussu-nni
asemmaḍ, ara tt-id-yesteqsayen ɣef tayri-nni taleqqaqt, tallufant, i d-ilulen deg wass-nni n twaɣit, i yerran tamettant ɣef wemnar send a tt-tawi ttaɛqira d asfel, akk-n ur tessin tiẓeṭ n tudert i wid ara yidiren?
S yixef-is ger ifassen-is, yeqqim am win ɣef id-yeɣli igenni ur s-yezmir, neɣ am win iteddun  ɣer tmettant mi yettfaras deg waktayen-nni s-d-yesseggwa yizri, i s-yettawin tugniwin ittekken di tmuɣli-s am
ifeṭṭiwjen. Ur yezgil tallit, seg wasmi yebda iceffu, ladɣa mi d-yemmekti ass-nni deg i d-yennejla gma-s, mi akk-n yeskad deg-s
armi yeffeɣi tjumma n tmuɣli-s. Yemmekti-d ula d adiwenni-nni
yeḍran garasen awal s wawal, war ma yezgel tubbyin-nni n teḥbult s
daxel n tala d wamek i sent-yebra ḥmed ger waman... yedha akk-n d
usnezgem-nni t-yewwin, armi ur yeḥtam d yiman-is yuki neɣ di tnafa
i yella, armi ur yeḥṭam deg izri i yettidir neɣ deg immal, wamma
amha, mačči d ay-n yettidir wemdan. Werdin kan; armi d-ɣlint snat
n tzermemmac i t-id-yessefrawsen mi ttnaɣent zdat-s, yeshanay akk-n deg-sent war ma yenguga, war ma yeḥwawel, la ttnaɣent, la
temkerracent ta wer tḥun ɣef tayeḍ mmidbaɣent yakw, cwiṭ kan,
yiwet temmeɣɣef tayeḍ; tegzem-as-d tajeḥnit-is, dɣa mi iwala
tigawt-nni; wissen ma d aɣiḍi i t-id-yesneṭqen mi s-yenna:
- Ayhu...! tegzem-d tajeḥniṭ n uletma-s!
- Ru ma ad truḍ i wid-ak tfesreḍɣef teɛrutt, wamma uletma, yeshel
weɣbel-is, ad ruḥeɣa s-d-gemreɣfeddu n lerwaḥ, mi s-tt-ḍliɣ, ad
tuɣal akk-n tella yakan. I s-d-teznew akk-n s tjeḥniṭ-nni n uletma-s
deg imi-s, send ad taɣabrid s anda ara d-tgmer imɣi-nni wumi
qqaren: “feddu n lerwaḥ”. Dɣa d umatu, nutenti la teddunt netta la
tent-yettafar, ansi kkant yekka deffir-sent, akk-n akk-n…, armi d
yiwen wemkan: ibed yeskad deg-s mi d-tegmer imɣi-nni, tfeẓẓ-it
armi d yefka aman; temmeɣteḍla-yas-ten ɣef ansi s-d-teqwrem i
wletma-s tajeḥniṭ-is. Dɣa, ur yumin allen-is, yewhem mi tt-yeẓra
txelf-d tuɣal-d am wakk-n tella, amzun ur d-teqwrim ara.
War ma yessugem ula d netta, mi yedla igemr-d deg imɣi-nni aqettun
annect-ila-t, i d-yewwi s anda akk-n yeǧǧa tifekkiwin-nni yemmuten.
Mi yewweḍ, iga ay tga tzermemmuct-nni: mi yeččur idikel-is d ifer
ne yemɣi-nni; a t-iḥukk ger ifassen-is alamma yuɣal am urekwti; a t-yeẓẓem ɣef tfekkiwin-nni, akk-n akk-n armi sent yeẓẓem s umata.
Di tazwara, xas yeḥḥulfa amzun dlant-d tneffuyin-nnsen; maca ur
yumin ara, seg wakk-n i t-yugar layas. Maca, simmal irennu
yessudum fell-asent deg waman n yemɣi-nni; armi kan iwala di gma-! d tidett! d tidett! yesseɣwzaf di taɣwect-is mi yeskad di temkerra
yeḍran. Tallit kan wezzilen, ukin-d s umata, bdan tmizziden am wid i
d-tger tnafa lqayen, uɣalen-d am wakk-n llan deg zik: llbizan tuɣal-iten-d thuski n ccɛer-nnsen, bdan zeggwin afriwen nnsen ad naqlen
ifeg. Iḍuras-nni yakw d wuccayen-nni daɣen bdan tikli ur naɛqid,
amtt wid i d-ilulen imir-n kan. Ula d agmer-nni yuɣal yekker akk-n s
i d-yeldi allen yufa-d gma-s zdat-s; war ma yuḥtam amek i d-yekker
yegr-as timɣaltin, wi yettḥewwicen wi yettrun akk-n wa ger iɣallen n
wayeḍ, gumman ad mserwun. Di tagara, ḥmed, am win t-id-yewten s
ubeqqa: yesked akk-a d wakk-in, yufa mačči d amagnu way-nni,
yewhem yeldi imi-s, allen-is jaɛren armi ad tinniḍ ffɣent-d si tekwatin-nnsent.
Mi t-iwala akk-n gma-s yennesraɛ ger iɣallen-is; yesɣam-it  ɣer lqaɛa,
send ad yazzel d umatu  ɣer teblawt-nni n waman icudden  ɣer tarekt
n wegmer-ines; yewwi-t-id s temɣawlit, ccwi kan ggwran-d seg-s
way-n iss is-yessared udem-is, yernu akk-n d isemmaḍen am wegris.
- Anda akk-a lliɣ?! d acu yeḍran yidi?, ssegzi-yi-d, ssegzi-yi-d a
gma, mmuteɣ, neɣ ddreɣ...?! I yebda tuttriwin akk-n s isuɣan, mi d yendekwi.
- Ala a gma, ur temmuteḍ ara! aql-iɣur-k, ur ttagwad, akwi-d d
yiman-ik, ur ttagwad! Is-izennew gma-s i t-id-yerran deg irebbi-s, am
llufan idehcen deg way-n iwala.
Di tagara mi t-id-tuɣal tefrit, tezri akw tergagit-nni ama d i ḥmed,
ama di gma-s; dlan  ɣer tedyanin i sen-yeḍran, mmichan-tent si
tazwara, armi d imir-n mi qqimen akk-n idis  ɣer yidis.
Ass yessaweḍ s azgen, ḥedru-d d azizwu. Igenni-nni yellan s ya  ɣer
da a t-id-yedel usigna; yuɣal temmegl-it thuski, ad tinniḍ yussar s
way-n id-iwala. Ula d iṭij yedda-d di lebɣi, yebra-d i iẓenzaren-is war
ceḥḥa, izerɛ-iten ɣef isekla,ɣef yimɣan... Ula d tiɣaltin yesleɣwedfel;
rrnant di temlel yettfeǧǧigen ugar, armi tettcilliw tmuɣli yersen fell-asent.
Neɣigdaḍ-nni yettemzilligen ger igenni d tmurt, s uslebḍec-nnsen
aḥninan yettemseḍfar d icewwiqen yettcewwiren tameẓẓuɣt. Imir-n,
mačči kan ḥulfan s tfenda n tefsut i d-yemmalen s terzeft n jeǧǧigen
ihuskayen, s terzeft n tayri yessidiren talwit, yessidiren rrezg deg
ulawen... Maca ussaren ula d nutni s temlilit n ḥmed yakw d gma-s,
ussaren s igeldun yemyufan deg irebbi n wass-nni yefsan ugar n tefsut.
Ih! anda-tt tefsut yifen tallit-nni?, anda-t wass yunzan ass-n neɣ imir-n mi rekben igmiren-nnsen idis  ɣer yidis ṭṭfen abrid srid  ɣer
tgelda, am wasmi d-ttuɣalen seg usumer, ulamma imir-n aqesser-nnsen mačči am win n yizri.
Ladɣa ḥmed iḥaren ad isel akw s wayen yeḍran di tmurt, seg wasmi
d-yennejla armi d asmi t-id-yeḍfer gma-s. Mačči d kra n tuttriwin i s-imudd, dɣa tamenzut iss i yeldi adiwenni:
- I Baba amek yettili?
- Ih baba-k, i d-yeggwan deg-s anagar tafekka, seg wasmi d-tennejlaḍ, yezga yenɣa-t weɣbel fell-ak, ur iwala wi yeffɣen, neɣ wi ikecmen.
Ula d tagelda-s yeffeɣ-it lḥir-is, yal m’ara k-id-yemmekti; yettuɣal am
umeslub. Yezga yeqqar-iyi-d s wurrif: ula d keč ma tebɣiḍ ad tḍefreḍ
dadda-k, ur k-id-urizeɣara, nek zemreɣi yiman-iw. Maca werǧin giɣdeg wawal-is, imi ḥṣiɣd aḥliles n tasa-s fell-ak i d yettutlayen deg imi-s.
Wamma ilmeẓyen, ulac win ur iyi-d-nesteqsay ara fell-ak ma tbaneḍ-n neɣ xaṭi, lḥaṣun, ur tezgil yiwen lmeḥna n-tessegwraḍ.
Ula d tullas, yegguma ad yeɣmu lḥenni deg ifassen-nnsent,
yeggumma ad yessibrek ḥirqus timmiwin-nnsent. I s-yessegwra s wecmumeḥ.
- Aha aha!, berka-k asmudreb, tebdiḍ-tent-id daɣen?, I s-yeznew
ḥmed send ad ideqqem agmer-ines, ad yeɣwseb tikli, am win iḥaren
  ɣer tiwḍin m’ara d-yemmekti win aɛzizen fell-as, i t-yettraǧun s war aramsu.
- Rrǧu a! s ani lɣwesbeḍ akk-a? rrǧu-yi! I s-yenna gma-s yessegwra  ɣer deffir.
- Laḥeq-iyi-d! I s yeznew ḥmed war ma yetti s wudem gma-s, i
yedqqmen ula d netta agmer ines iluḥeq-it war ma yerna-yas-d awal,
seg wakk-n yegzi deg wacu t-id-yesmekti, yegzi s tedmi-s tezwar-it
  ɣer tgelda i deg ara yaf tinna t-yettraǧun s tawla n tayri di tasa
Teddun akk-n idis  ɣer yidis, s tikli d aččuqqel di tsusmi yettruẓu
dderz n teṣfiḥin ɣef yiẓra d uḥeǧris, yessan abrid-nni yexlan; d
wesqabeḥ n iḍuras-nni, sya  ɣer da m’ara ḥalfin s wegḍid yufeg neɣ s
wewtul yeskerwic di ttarma. War ma ḥṣan s ani ssawḍen neɣ d acu
sen-d-yeggwran deg wabrid-nni itezzin itenneḍ yissen am wezrem;
ami kan kecmen di taddart.
Ihqa! ttun: mačči kan myuzan am watmaten imuqna, maca d
yiwen i d wayeḍ. I ten-yeǧǧan wehmen di lɣaci-nni tmagaren mi ten-id-skaden s wallen ijaɛren, s yimawen yeldin, i deg kfan imetman.
Teddun war ma yuli-ten-id wawal, slid mi sen-sseggwrayen ula d
nutni tamuɣli yeččuren d tuttriwin, armi wwḍen  ɣer tgelda; ay d-mmektin s haraǧ-nni ufan yekker. Acku, akk-n kan ten-id-iwala
wemḍi ɣef tewwurt; yuzzel s yizen  ɣer ugellid: Gedha s ugellid!,
yedha s ugellid ḥmed!, ḥmed yefti, yuɣal d sin... di tazwara, agellid
ur yumin ara, maca mi ten-iwala zegren-d amnar n tgelda, yufa-d
akk-a, d tidett sin n ḥmed i yellan, mi ywala daɣen akk-n nniḍen,
ulamek, d awezɣi amdan ad yefti ɣef sin n yemdanen. Cil n way-a
merra, maca ur yeǧǧi ara ad-iban fel-as wewham, ladɣa mi akk-n
uzenɣur-s s wannuz, mi sen-yenna s taɣwect-is deg yermi a tt-yerr d tamagnut:
- Ziɣdaymi qqaren: skud nettidir, nẓerr. Amek! yeffeɣyiwen,
uɣalen-d sin? Ayagi d acewwir neɣ...?
- Ala ay agellid! ur yelli d acewwir, ur yelli dayen nniḍen.
Maca, am wakk-n teẓriḍ... I yegzem ḥmed awal i ugellid, syen war
ma yesseksef, yecha-yas tadyant i s-yeḍran di teẓgi-nni ɣef i t-inedder yal ass, armi d mi t-tečča tteryel. Dɣa ay agellid ur ẓriɣanda
d-gwriɣneɣd acu yeḍran; armi d-ufiɣiman-iw... I yekfa awal-is ḥmed.
Maca, agellid ur t-yumin ara, acku, d awezɣi ad yeḍru wayen is-yecha
ḥmed, xas ulamma d tidett yeḍra.
- Ih, syen akk-in mi k-tečča tteryel; tuɣaleḍ temɣiḍ-d ɣef sin neɣ amek?! I s-yeznew ugellid s teḍṣa n uqejjem.
- Ay agellid, ḥṣu werǧin yeḍsa deg-i yiwen! ur ttanzeɣi yiwen ad
yeḍs deg udem-iw! I s-yenna ḥmed s tin tissas, send ad yerfed awal
gma-s yellan  ɣer tama-s:
- Ih ay agellid! mačči d taḍṣa n weskaɛrer i d-nelhi, i d-d yecha gma
ḥmed, d tidett yeḍran. I s-yeẓẓeɣẓen send a s-d-ikemmel tadyant is
yeḍran gar-as d tteryel.
- Atan a ninni yeḍra yakw wannect-a, i kunwi daɣen: anwa id ḥmed
argaz n yelli neɣ...? I sen yuzen tuttra ugellid, i ɣef is-yeznew ḥmed:
- D nek ay agellid, yelli-k d tameṭṭut-iw, d nek id ḥmed. Ur qebbleɣwin ara yi-tt-yerren deg wahat neɣ di rrjen!, ula d nettat...
Yekker wawal gar-asen annect-ila-t, wa ijebbed wa ikerref: Agellid,
yeggumma ad yamen war anza, ḥmed daɣen, yeɣtes ad yefru taluft
ula s ttrad ma yessefk. Di tagara mi ywala ugellid tadyant simmal
tkerres, simmal t-tteddu s ayen ur ngerrez; dɣa akk-n i wehha s
imḍifen-is a ten-arzen, a ten-gren s akmin; atta teḥlales-d tgeldunt
yegren deg irebbi i baba-s, tɛelleq-as  ɣer yiri s wannuz d imeṭṭawen:
- Gedha s ugellid! ttxil-k a baba!, suref-iyi, d nek ara d-iseknen
tidett, rrǧu, urɣwesseb ara a baba! d nek ara iɛeqlen ar...
Maca yettwagzem deg imi-s wawal mi tezziɣur-sen, mi ters fell-asen
tmuɣli-s ur nezmir a ten-tessemyirred. Imi yeldi, allen jaɛrent, ul
ixebbweḍ armi neddun ydmaren-is am texwcact ger ifassen n tin
jjfayen; m’ara tessenduy, di tallit-nni mi tebded tesmaɛqil deg-sen.
Xas ulamma qqaren: “tasa tettkacaf s win ɛzizen.” ma d nettat
imir-n; tugi a s-tsel, teggumma ad teddu d weḥliles n tasa-s, seg
wakken i tt-yugar uḥezzeb, i tt-ugaren igimen n leḥsabat i tga tefrit-is:
tugad tuccḍa, acku ma tecceḍ, kra yebnan ad yedrem, kra mellulen
ad yames ayen ur yezmir yiwen a t-yessired. D acu ara yeḍrun ma
tefren gma-s n ḥmed d argaz-is? Xas ulamma ur iqebbel ara ma
tefren-it, maca, awal am waɛbar: ma siweḍ yeffeɣsi lfuci, ur
yettuɣal ara, i tesnezgim, di tallit-nni deg ttemsakaden nettat d
wergaz-is i tt-iɛeqlen war ma tɛeql-it. Ula d netta, teḍra-yas imir-n:
am uzerzur di tqillaɛt, m’ara yettraǧu deg win ara syefsin. I yetraǧu
melmi ara d-yeffeɣseg imi n tgeldunt ifeṭṭiwej ara isiɣen tafat n
Ula d nettat teḥḥulfa s way-agi yella deg yiwen ger sin-nni watmaten i
deg tneḥḥes tamuɣli: mi tuni yiwen si tfednin ar aqerru; ad tuɣal
daɣen  ɣer wayeḍ ara tani si tfednin ar aqerru, ar d ad taf kra n
ccuber iss ara tsemyirred garasen, d awezɣi. Ma s ugacur, tegguma
ad teɣtes, tugad inebbicen n tefrit yernu, teḥṣa agellid-nni yettraǧun
awal-is aneggaru, ur tt-yettaɛtaq ara a s-d-yessuter anza ɣef teṭṭef
taɣtest-is, s wacu tsemyarred ger wergaz-is d ulwes-is. Tallit
ɣwezzifet di tsusmi d-yersen. Akk-n ttuɛellqen ama d agellid, ama d
sin- nni watmaten, wamma tageldunt… Werdin kan mi yerfed gma-s
n ḥmed afus-is azelmaḍ, dɣa armi kan i d-temsarɣa txatemt deg
uḍaḍ-is war-isem. Tuẓɣur-s teṭṭef-d afus-is, temmuqel texatemt-nni i
qrib a tt-iɣum weksum deg uḍad-is, seg wakken d iseggwasen segmi
tt-yeqqen; ur tennsir deg uḍad-is. Tetti  ɣer ugellid s wecmumeḥ, ma
d tamuɣli-s tezger akk-in, temlal yakw d wallen n ḥmed ireqqen am
isufa, armi tzellef  ɣer lebɛid, armi mačči d tamuɣli i d-itteffɣen seg-sent. Dɣa terra-d tinexsas i ten-issenhuhzen s umata, send ad-tinni:
- Gedha s ugellid a baba, a k-d-inniɣma a yi-tamneḍ?
- I tura, d aqesser i la nettqessir dagi?! neɣ… I s-d-yeznew
Ugellid s wuḥcir d isuɣan, armi frawsen akw wid yellan din.
- Ih ay agellid!, ih a baba, argaz-iw werǧin yeqqin taxatemt.
D wagi! d wagi id argaz-iw ay agellid! i tenna s weḥliles tewwi di
taɣwect-is mi tuzzel  ɣer yidis n ḥmed argaz-is.
Syen, chan-as tadyant n txatemt-nni i d-isnejlan ḥmed, tadyant n
txatemt-nni ttun armi sen-tt-id-tesmekti tgeldunt, i ten-id-isbanen:
ziɣulla d nutni d igeldunen. Mi yesla ugellid s tedyant seg mi tebda
armi d tagara; yekker  ɣer-sen, yegr-iten-id ger iɣallen-is, yessuter
deg-sen asuref mi ten-id-yesɣam s idisan-is, amzun d sin warraw-is.
Yessuter deg-sen ad qqimen, ad idiren di tgelda-s ara sen-d-yeǧǧ.
Maca, nutni gumman tiɣimit di tgelda, fernen tuɣalin  ɣer tmurt-nnsen,  ɣer tgelda n babat-sen, mi s-nnan di tagara:
- Ala ay agellid ɛzizen, ma tessurfeḍ-aɣa nuɣal ansi d-nekka, a nuɣal
  ɣer imawlan-nneɣ ,  ɣer tgelda-nneɣ iɣ-yettraǧun.
- D tidett a tarwa, d azref-nnwen, am wakk-n yenna yinzi: “Sečč-iyi,
sels-iyi, ssneɣwi yurwen-iyi” Ihi a tarwa, ur zmireɣara a d-zgeɣmgal
lebɣi-nnwen. Ma tebɣam ad teqqimem, ay-agi akw tettwalim d ayla-nnwen, tagelda-w i kenwi wumi ara d-teggwri, nek daɣen skud ddreɣaqli d baba-wen. Ma tebɣam ad tuɣalem, lḥaṣun aqli-kwen d
ilelliyen. I ten-yessefren ugellid s wawal ḥninen, s tmuɣli-s yersan s
leḥzen deg udem n tgeldunt yettemḥerǧamen, yettbeddilen initen
send as-iger awal:
- I kem a yelli d acu ara tinniḍ? ad tedduḍ d wergaz-im neɣ ad
qqimeḍ yidi? I tt-yetter akk-n s wecmumeḥ yekkawen.
Tageldunt ibedd-as wawal, yeggumma a tt-id-yali ula d nnefs, seg
mi; ur terǧa ara tuttra-yagi s-yuzen baba-s.
D acu ara teg?, amek ara s-teznew? Acku, mi temmuqel deg-s iɣaḍ-itt, anagar nettat i yesɛa d alag, anagar nettat i s-itekksen lweḥc n
nnger. Amek ara t-teǧǧ d awlawel, ladɣa imi iḍal di laɛmer, imi t-id-tewweḍ tewser ur nettqil yiwen, ur nettagwad yiwen akk-n yebɣu yili,
d igellil, d amerkanti, d aɣerman neɣ d agellid, mi d-tejba s facal ad
taɣtafekka-s i deg ara teqqaz alamma tessertem-itt war ma tḥunn-as, war ma tɣaḍ-itt...
Mi temmuqel daɣen deg wergaz-is: ur tezmir ara ad tesseɣres aẓetta-nni tger ɣef ulawen-nnsen tayri, bḥal tissist; ur tezmir ara ad teqlaɛ
aẓar-nni n tayri yezdin ger tasiwin-nnsen tileqqaqin, tiḥninanin.
Ladɣa mi d-temmekti ay-n tenna ass-n amezwaru zdat uzayez: “Ma
yessuter-d taneffut-iw, fkiɣ-as-tt si tura”. Amek ara tuɣal deg wawal-is ass-a? a tt-yeḥqer yiman-is, a tt-yeḥqer wegdud is-yeslan, a tt-yeḥqer ulla d baba-s m’ara yeqqim tagwnit d yiman-is, m’ara d-yemmekti: yelli-s terẓa ajlaf n tayri, tefka i win i tt-id-yekksen ger
tuɣmas n tmettant.
Di tallit-nni teḥḥulfa s yiman-is, am tin yegren ger sin ičunar: win  ɣer
tuẓ a tt-yeqdeḥ, win  ɣer tuẓ a tt-yecweḍ. Imir-n yeskan-itt-id wudem-is, am tin yebɣan ad tsuɣalamma nedhen idurar: Abbuh...!, abbuh
a Rebbi anwa aqraḥ yugaren wayeḍ?, anta times isehlen ɣef tayeḍ i
wakk-n a s-greɣirebbi? Maca, ameǧǧid, isuɣan-nni, tagara ffɣen-d
seg imi-s d leḥnana, d telweɣ, mi tesked di baba-s send a s-teznew:
- Gedha s ugellid a baba, lemmer beṭṭun yemdanen iman-nnsen ɣef
sin, yili ad bḍuɣiman-iw ula d nek, azgen ad yeddu d wergaz-iw;
azgen nniḍen ad yeqqim yid-k. Ardemma, d taɣtest n ugellid ara yeḍrun.
Maca, agellid yegzi s teznewt n yelli-s send a s-isel d imesli. Acku
yesla-yas yakan d aḥalfi yeslan i wul-is iḥebbken, iwala tasa-s i deg
teskurrec tayri s waccaren-is leggwaɣen. Yeḥṣa ma yermi a ten-id-yeqlaɛ, ad uɣalen d imegran ara tt-igezren, ara s-yeggen iggasen ur
nttejji. Ladɣa mi yerfed tamuɣli s udem-is a s-yeznew, yaf imetti
yettezririgen ɣef teḥnakin-is yunzan tijeǧǧigin yefsan, d tuddimin
yettirriqen ugar n tmeɣwanin. Ula d netta, tamara i ten-yerra  ɣer
daxel akk-n mi tnezlulufen deg-s i s-yenna s wesḥissef:
- ḥṣiɣa yelli traḍ argaz-im, maca, bɣiɣkan ad ḥṣuɣugar s ṣehd n
tayri-s deg-m, daymi m-in-uzneɣtuttra-yagi.
Acku a yelli, d tayri id tidett, d tayri id tudert, yal argaz tra tmeṭṭut-is,
yezga yuli wazal-is ger medden, yezga zeddig userhu-ines ger wiyaḍ.
Ihi a yelli, argaz bu-tissas yeqquren d tameṭṭut-is is-yezwaren, yal win
wumi tezwar tmeṭṭut-is, ulac acengu ara t-yerẓen neɣ ara yawin zdat-s tarennawt. Ma d argaz ur tra tmeṭṭut-is, ur yella wacu s-d-yeggwran,
ma d adrar ad yertem.
Ihi tura a yelli imi ḥṣiɣṣehd iss i traḍ argaz-im, atan ttekleɣ-t fell-am,
am wakk-n ara kem-ttekleɣfell-as, ddu yid-s a yelli, ḥader fell-as,
fek-as tissas d trugza, fek-as aserhu zeddigen, atan deg irebbi-m d
lamana ɛzizen fell-i aṭas aṭas,ɣef way-agi ur bɣiɣara a s-d-yekk way-n ur yuklal seg-m. Wamma netta a yelli, tekleɣ-kem fell-as, ḥṣiɣd
awezɣi a m-d-yekk way-n n diri si tama-s.
Mi yessers awal-is ugellid, send a t-yerfed ḥmed, yekker yunez-as;
akk-n s taɣwect yessergagay rrezg-nni yeččuren ul-is i s-yeznew:
- Gedha s ugellid, xas kkes anezgum, si tama-w a k-jelfeɣɣef yell-ik
ur tennuɣna yiss-i neɣ s rrayza-w s umata. Ma d keč ay agellid, ay-n
yellan a t-mmagreɣfell-ak d tgelda-k d wegdud-ik s umata. Melmi
yi-n-tessawleḍ, aqli  ɣer tama-k.
Ula d gma-s d wigi id imeslayen i yenna i ugellid send ad tekker
tgeldunt s usḥemḥem n tizemt, mi s-tger timɣaltin tenna-yas:
- Gedha s ugellid, xas ttkel a baba, lamana-k ur teffiɣirebbi-w
alamma medlent wallen ur yenḥaf, ur s-d-yekka s tama-w weɣbir, ar
s-iliɣd tudert n tɛazza d yiseɣ, d aserhu d tayri ur nfennu ur n
messu. A s-iliɣakk-n ik-tella tgellidt yemma.
Ma d keč a baba, am wass-a, maɣwezzif laɛmer, a k-id uɣaleɣs
mmi neɣ s yelli ara terbuḍ deg irebbi-k.
D akk-a ay tezri tmeddit-nni tanegarut di tgelda, imi, azekka-nni kan
mi yuli wass i ṭṭfen abrid n tuɣalin  ɣer tmurt-nnsen s tengift
tameqqwrant n iserdasen isen-isedda ugellid.
Ǧǧan tagelda tesserhab, ǧǧan agdud yennuɣna amzun d igenni id-yeɣlin fell-asen. Mi fflen kan i tewwurt n tgelda, ufan agdud s umata
yewweḍ-it yizen, si yal tama ikeffu-d lɣaci bḥal tiwergiwin n uweṭṭuf,
s wesḥissef d unuɣni i ten-yeḍfer armi ffɣen i taddart n tgelda.
Teddun tiẓgi tettak-iten i tayeḍ, tizi tettak-iten i tayeḍ, yal tardest deg
umcaq-nnsen s tedyant-is, s waktayen-is di tedmi n ḥmed yakw d gma-s.
Ma tamurt ǧǧan iḍefr-iten-id lɣaci s unuɣni, tid i ten-id-yetmagaren d
mgal. Acku, yal tamurt kecmen yemmuger-iten-id s wenṭuf d wussar
ur nesɛi amedya. Ad ččen, ad swen, ad senfun mi d azekka-nni
daɣen; ad aɣen abrid-nnsen s waɛwin amaynut yakw d yixef-nni
yeǧǧa yakan ḥmed din; armi send ad awḍen, semden acḥal d
tiqweḍɛay ama n uɣelmi, ama n ubeqqwri, isredyan, ileɣwman,
igmiren d tegwmar…
Ula mi wwḍen  ɣer tmurt-nnsen, dɣa din: akk-n kan zegren tilisa,
aberraḥ yendeh yissen, amendah yekker deg wegdud s umata, send
ad yaweḍ yizen tagelda, yemmuger-iten wegdud s umsudeɣannect-ila-t, d amsudeɣwerǧin neḍra di tmurt-nni.
Temlal tasa d way turew, yeččur-d irebbi yexlan s ḥmed d tmeṭṭut-is
yakw d gma-s...
D akk-a ay tekfa tmacahut n ugellid d warraw-is.
Ar tayeḍ ma nedder.
Tamawt n umeskar tsekla nneɣ timawit,
tid akw yellan di Tamacahutt-agi, am
“Tamaziɣt“, yal yiwet s uzal-is, yal yiwet s wannan iss tezmer a d-telhu ama i unubi, ama daɣen i umengaḍ ara tt-yeɣren.
Ayen yettuɣaḍen: aṭas seg-sent i yettwattun, aṭas seg-sent glan
yissent yemɣaren yewwḍen s anda ara naweḍ ula d nekwni, ruḥen
war ma ǧǧan-tent-id neɣ xas ma ǧǧan-ten-id, uɣalent twattunt imi d-ggwrant kan seg imi  ɣer tmeẓẓuɣt war ma urant.
Ladɣa deg wakud-agi atrar, imi aṭas n temsal i yessenjla s tmaynutin
id-yessaweḍ, i yeǧǧan amdan ur teshit fell-as tudert, i wakk-n ad
yecfu, ula d imɣaren d temɣarin tent-yessnen uɣalen, aṭas ay sen-isettu deg idles-agi imawi s umata, mačči kan anagar timucuha.
Yernu, mačči kan d akud agi atrar i ten-isettun, maca, ula d win
yezrin yermel aṭas seg-sent war ma wwḍent-aɣ-d. Dɣa s umedya:
Asmi mazal yemma di tudert; yal mi s-ssutreɣa yi-d-tawi tamcahutt
neɣ asefru; tikkal mi d-tenna kann ifyar imezwura, ad taf tettu kra
yeggwran deg usefru-nni neɣ ladɣa ma d tamacahutt. Dɣa, a yi-tinni
akk-n s weshissef: „Ahbuh a mmi, imiɣ-teǧǧa lgerra a necfu!”. D
tidett, d talwit akw i d tigejdit i tudert n yal kra yerzan ccfawa, akk-a
dɣa am yidles nneɣ Amaziɣyeddren kan di timawit.
Ihi, ay-n i d-yeggwran seg-s ar imir-a, tikkal a t-naf mačči akk-n yella
di tama, i yella di tama nniḍen; ha izad, ha yenqes. war yezmer
yiwen ad yegzu amek yella deg izri. Acku, dɣa ma neddem kan
tamacahutt-agi n ḥmed n ugellid d amedya: nezmer a tt-naf di yal
tama n tmurt n leqbayel “Ma mačči di tmazɣa s u mata”.
Maca, temyarred di tama  ɣer tayeḍ: yal tama d amek id-teggwra deg-s, d amek itt-cehhun. Xas ulamma isegbaren i tt-yetturaren ur
tbeddilen ara, iswi-s daɣen ur ittbeddil ara; ma d taɣara iss itt-cehhun temyarred, tikkal s waṭas. “Ay-agi yerza ula d tutlayt tamaziɣt
neɣ taqbaylit s yiman-is, imi yiwet n tɣawsa, a naf mačči d isem
tewwi di tama, i tewwi di tama nniḍen, md: taɣweǧayt, taɣenjayt,
tiflewt, tijɣwelt. Aha tura aff-d isem-is amezwaru neɣ ansi d-kkan wiyaḍ?”
Ihi, akk-a i tḍerru d yidles imawi; yal akud yesmugur deg-s: izri
yettawi seg-s cwiṭ cwiṭ, alamma yuɣal deg waṭas n tikkal mačči d
win, ma ur yettwasfeḍ ara.
Maca, ay-agi mačči d ay-n ara yeḍrun d yidles nneɣ amaziɣ, ur
yettwasfaḍ ara ma neɣ wseb  ɣer tira n way-n i d-yeggwran seg-s, ma
yal win yeddmen imru yura-d: asefru aqbur neɣ inzi neɣ tamacahutt
yellan di tama deg yettidir;  ɣer tagara, a naf nesmed agerruj
ameqqwran iss ara nemmager tisutiwin n yimmal, iss ara issinent
tinettit-nnsent d acu-tt.
Dɣa asmiɣetseɣad aruɣtamacahutt-agi, war ma ḥṣiɣma tettwura
yakan neɣ xaṭi. Maca, i yi-wwin  ɣer tira-s: deg-s bɣiɣa tt-ssidreɣ,
deg-s bɣiɣa s-fkeɣtaɣara tamaynutt, taɣara n tullizt ara yebden
imeɣri ama d anubi, ama d amengaḍ. Acku di tedmi-w, m’ara nsel
tamacahutt s tɣara tamensayt, ur nettaf ara deg-s kra ara ijebden
tamawt nneɣ , dɣa amedya: Adiwenni, ur t-nettaf ara d win
ɣwezzifen, yettili kan: tenna-yas d acu k-id yecqan? Yenna-yas-Rewleɣ-d i tteryel.
S wakk-a, adiwenni di tmacahutt taqburt, ur ittekk ara nnig tuttra d
teznewt s imeslayen wezzilen.
Amedya nniḍen: Aglam, ur yettawi ara amseflid s asugen ama n
usayes d twennaṭ-is yakw d wakud deg yeḍra, ama d talɣa yakw d
tugniwin n wudmawen i t-yetturaren, anagar kan m’ara d-gellmen:
yekcem di tezgi annect-ila-t, war ma seknen-d addad d uḥalfi n
usegbar-nni ɣef id-cehhun. Ma d akud, ladɣa tagrest, anagar aḍu,
lebreq d rrmug yakw d ugeffur s wawal ttessden sseɣwzafen di
tmenna, war ma seddan-an-d aglam n ugama. Ma d asegbar ɣef
itezzi usayes, slid tameṭṭut id-gellmen s tziri neɣ s yiṭij, war ma fkan-d ini n wallen-s neɣ ini n wemzur-is... Ma d asayes, ladɣa anafray, ulac-it maḍi.
Dɣa kan akk-a s tewzel ɣef usayes yessemlalen ḥmed n ugellid yakw
d tgeldunt di tala: yufa-tt tettru, yetter-itt: D acu kem-iɣebnen?
teznew-as: I yellan d way yellan. Mi s-techa tadyant-is, yenna-yas:
Aha tura ani-yi-d aqerru-yiw, nek ad gneɣcwiṭ, mi twalaḍ ttaɛqira t-tteffeɣ-d, ssakwi-yi-d. Mi s tsummet afud-is.
Nek  ɣer yman-iw, tigawt-agi mi yessumet ḥmed afud n tgeldunt; xas
mačči di tallit igerrzen i teḍra, maca tezmer a d-teslal aḥalfi anafray
ama di tgeldunt, ama di ḥmed neɣ di sin ɣef tikkelt; acku, ḥmed
mačči d azru i yessumet, tageldunt daɣen mačči d wayeḍ i d-yersen
ɣef ufud-is. Ihi di tedmi-w: ulamek yeqqim ḥmed war aḥalfi, ladɣa s
tḍudacin n tgeldunt tileggwɣanin, mi snunnucent, tnadint deg
uqerru-s. Dɣa ahat d aḥalfi-nni i t-yewwin di tnafa armi ur yuki ara s
ttaɛqira mi d-teffeɣ. Ula d tageldunt, ahat daɣen mačči d tugdi i tt-yeǧǧan ur t-id-tessakwi ara di tallit yelhan. Maca, d tamuɣli di ḥmed,
i d-yeslulen deg-s aḥalfi s-isettun ttaɛqira, mi yenneclax akk-n ɣef
ufud-is am llufan tessuzun yemma-s deg irebbi-s. Maca, ay-agi akw,
ur d-yeddi ara di tmacahutt-agi, xas ulamma ahat a tt-nerr akw deg
wahat m’ara tt-cehhun imangaḍen gar-asen, yettili usayes-agi
anafray, ttadren-d fell-as. Ma ger warrac neɣ ger twacult akk-a  ɣer yiri
n lkanun; ttazgalen-t ur t-id ttutlayen ara maḍi. Acku  ɣer-sen, s kra
yella d aḥalfi anafray ger wergaz yakw d tmeṭṭut, neɣ ger ilemẓi d
tlemẓit d lɛib, imi ula d tahuski n tmeṭṭut staɛyaren a tt-id-gelmen
akk-n tella, am wakk-n d-nniɣdi tazwara, slid mi d-qqaren:
tettfeǧǧiǧ am tziri neɣ am yiṭij.
Ihi d ay-agi akw i bɣiɣa t-id-skecmeɣ  ɣer tira n tmucuha, imi a
nekkat ad-neffeɣsi timawit  ɣer tira. Ladɣa timucuha: i wakk-n ad
hwunt i tsutwin titrarin id-yemmalen, yessefk ad ttwarunt s uɣanib
atrar, n tullizin i deg ara yili ama d adiwenni, ama daɣen d aglam ara
d-yawin i lemɣri tugniwin n usmedyez. Acu kan, win ara yegren
iman-is deg way-agi; yessefk ad yesɛu aṭas n usugen, ad yissin
daɣen tudert tamensayt ara yesken s tira-s i imeɣri meẓẓiyen amiran
atemmu... d tugti di tsuta-yagi tamirant, ur ten-nessin ara.
Wamma nekwni s wat snat neɣ kraḍ n tsutwin akk-a  ɣer deffir, nesɛa
zzher nufa-d xersum d cwiṭ n tfenda-nnsen, ma d imeẓyanen-agi n
tura neɣ ladɣa wid n yimmal, ur ten-ttissinen ara maḍi. Ihi yessefk
weglam di tira n tmucuha neɣ di tira n tallit nneɣ tamensayt s umata.
Daɣen ula d adiwenniɣur-s azal di tira, di tedmi-w: d ay-n ara
yesnernin tutlayt, ara yekksen cckal i yiles ama n wat imir-a, neɣ n
wat yimmal. Acku di tutlayt nneɣ tayalsit tamirant, mazal ur nessin
ara a nemyuṭṭaf adiwenni i deg ara d-nessenfali ay-n nesnezgim. Dɣa
di tamawt-iw: ula  ɣer wat yizri, ur yegwit ara way-a, daymi ur t-nettaf
ara s waṭas di tmucuha nneɣ .
Acu kan, win ara yermin ad yesnerni adiwenni-agi di tmacahutt,
yessefk ad iger tamawt lqayen  ɣer tmacahutt ara yaru, i wakk-n ad
yebnu deg-s adiwenni war ma yeffeɣi weḍref n tamcahutt yettaru.
Dɣa si tama-w ma ur cciḍeɣ, d ay-agi i giɣ, defreɣyal awal neɣ tallit
wezzilen, rniɣfell-as ay-n walaɣiwulem ad yili neɣ ad yiɣwzif, ma d
adiwenni ara teɣrem ama ger ḥmed yakw d gma-s, neɣ ger tgeldunt
yakw d ḥmed neɣ ladɣa di tagara, d adiwenni yella ger ugellid yakw d wiyaḍ.
Ula d aglam,ɣef way-n yellan i xelfeɣasugen-iw, ama d tallit yakw d
twennaṭ i deg yeḍra usayes; neɣ d isegbaren i t-yuraren ama d
tahuski-nnsen, ama d taɣara n usenfali-nnsen.
Ihi, di tedyant n tmacahutt-agi, ur yelli way-n i s-kkseɣneɣi s-rniɣɣef wamek i tt-ssneɣ. Acu kan, rmiɣa s-fkeɣtahuski n wawal,
tahhuski n tira am wakk-n i s-ḥulfaɣd wakk-n walaɣad telehu i
imeɣri ara s-iḥalfin am wakk-n is-ḥulfaɣ, ladɣa mi tt-ttaruɣ.
Lḥaṣun ma d ayen yelhan i s-rniɣ, a rrbeḥ a tafat, imi d aya kan i
ttnadiɣ. Ma d mgal, a yi-surfen imeɣriyen. Acku win ur nessexser
kra, d win ur nga kra.
- Ih! acku, tugiḍ a yi-tamneḍ, yernu, nniɣ-ak acḥal d tikkelt : ur tesɛi
- Yernu, nniɣ-as : ur tt...
-... aneqliw-agi ara ẓẓuɣtura kan, maca, ak-wessiɣ: ur t-neqqec, ur
Lḥṣun armi izi ma yufeg, ad yeg lheffa n wemnay. Ladɣa mi d-yebded zdat-sen yenna s kra yella di taɣwect-is : “Lemmer ad ḥṣuɣs